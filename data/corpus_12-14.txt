Victor Anichebe kom ind fra bænken og scorede det afgørende mål for Everton, da Liverpool-klubben på udebane slog West Bromwich Albion 1-0. Dermed kravler klubben op i den øverste del af Premier League-tabellen på niendepladsen.
West Bromwich, det hold, der har scoret færrest mål på hjemmebane i sæsonen med bare syv mål i ti kampe på The Hawthorns, skabte ellers de fleste chancer i kampen, men manager Roy Hodgson måtte se sine spillere sende bolden forbi målet gang på gang.
   
Herunder finder du links til resultaterne fra håndbold-EM i Serbien.
Det danske kampprogram ser sådan her ud i gruppespillet:
15. januar: Danmark-Slovakiet 17. januar: Serbien-Danmark 19. januar: Polen-Danmark
Alle kampene i Danmarks Gruppe A spilles i Beograd.
 
 
Neymar kan kalde sig Latinamerikas bedste fodboldspiller. For det blev den 19-årige 
Den Uruguay-avisen El Pais, der står for kåringen, og Neymar, der til dagligt spiller for Santos, fik 130 ud af 247 mulige stemmer; fra journalister rundt om i Latinamerika.
På andenpladsen kom chilenske Eduardo Vargas, der indtil hidtil har spillet for Universidad de Chile, men som nu skifter til Napoli. Chileneren fik 70 stemmer, mens brasilianeren Ganso, der også spiller for Santos, blev nummer tre med 33 stemmer.
Men selv om Neymar nu er Latinamerikas bedste, kan han ikke kalde sig Brasiliens bedste. For i går blev midterforsvareren Thiago Silva kåret til årets brasilianske spiller 2011.
AC Milans midterforsvarer blev nemlig i går tildelt til pris af netmagasinet Sambafoot, der siden 2008 har kåret årets bedste brasilianske spiller. Thiago Silva vandt foran Dani Alves fra Brasilien og Hulk fra FC Porto.
Det skal dog retfærdigvis siges, at kun spillere, der optræder for klubber i Latinamerika, kan være med i El Pais' kåring, mens brasilianere i europæiske også kan være med i Sambafoots kåring.
 
ExternalContent
Victor Anichebe kom ind fra bænken og scorede det afgørende mål for Everton, da Liverpool-klubben på udebane slog West Bromwich Albion 1-0. Dermed kravler klubben op i den øverste del af Premier League-tabellen på niendepladsen.
West Bromwich, det hold, der har scoret færrest mål på hjemmebane i sæsonen med bare syv mål i ti kampe på The Hawthorns, skabte ellers de fleste chancer i kampen, men manager Roy Hodgson måtte se sine spillere sende bolden forbi målet gang på gang.
   
ExternalContent
En argentinsk motorcyklist mistede livet søndag efter en ulykke under Dakar Rally i Argentina, meddeler nationale tv-medier ifølge nyhedsbureauet DPA.
Jorge Martínez Boero var involveret i en grim ulykke på løbets første etape, og lægerne på hospitalet i Mar del Plata kunne ikke redde den 38-årige motorcyklist.
Den 33. udgave af Dakar Rally åbnede i Mar del Plata søndag. Dakar Rally blev i 2009 rykket fra Afrika til Sydamerika af sikkerhedsmæssige årsager. 
Efter førstedagen fører chileneren Chaleco Lopez foran spanieren Marc Coma og argentineren Javier Pizzolito. Danskeren Jes Munk ligger nummer 55.
Det britiske fodboldforbund FA har valgt at se bort fra dele af den forklaring, som Liverpool-spilleren Luis Suárez har afgivet i forbindelse med en undersøgelse af racistiske udtalelser mod Manchester United-spilleren Patrice Evra.
I rapporten står ifølge Reuters:
- Hr. Suárez' forklaring var utroværdig på afgørende punkter. Den var delvist usammenhængende med de øvrige beviser - specielt videooptagelserne.
- Hr. Evra var et troværdigt vidne. Han afgav sin forklaring roligt, sammenhængende og klart. Forklaringen var, hvad hovedparten angår, konsistent, selvom både han og hr. Suárez naturligvis havde svært ved at huske alle detaljerne i udvekslingen.
Suarez er idømt otte spilledages karantæne, men han er endnu ikke begyndt at afsone sin straf. Han er i tillæg idømt en bøde på 40.000 britiske pund. Han kan appellere afgørelsen indtil 13. januar.
Episoden fandt sted 15. oktober, da Liverpool og Manchester United spillede 1-1 på Anfield Road.
- Hr. Suárez' ord, som blandt andet omfattede en reference til hr. Evras hudfarve, var nedværdigende, står der i FA-rapporten.
- For eksempel sagde hr. Suárez, at han greb Evra i et forsøg på at afdramatisere situationen. Han sagde også, at han brugte ordet "negro" for at være forsonlig og venlig. Vi afviste disse vidneudsagn.
- At beskrive sin egen opførsel på denne måde er uholdbart og simpelthen utroværdigt, når man tager i betragtning, at spillerne var midt i et bittert opgør.
- At dette blev fremført af Suárez, var overraskende, og det underminerede troværdigheden af hans vidneudsagn alvorligt, lyder det i rapporten.
Samtalen mellem de to skulle være forgået på spansk, og FA har anvendt sprogeksperter i vurderingen af de to spilleres dialog.
Patrice Evra skulle angiveligt have spurgt Luis Suárez, hvorfor han havde sparket ham, hvortil uruguayeren skulle have svaret:
- Fordi du er sort.
Derefter skulle Evra havde bedt Suárez om at gentage:
- Sig det igen og jeg slår dig.
Ifølge rapporten svarede Liverpool-spilleren:
- Jeg taler ikke til sorte.
 
2012 bliver et stort år i sportens verden.
Foruden faste årlige begivenheder som Tour de France, håndbold-slutrunder og Caroline Wozniackis gøren og laden i grand slam-turneringerne kan den sportsinteresserede befolkning glæde sig til OL og EM i fodbold.
Netop OL i London og fodbold-EM i Polen og Ukraine er de begivenheder, danskerne ser mest frem til at følge med i.
Det viser en meningsmåling, som Voxmeter har lavet for Ritzau.
27 procent af de i alt 1000 adspurgte danskere peger på sommerens OL som årets sports-højdepunkt.
Tæt derefter følger fodbold-EM, hvor Danmark er med. En ud af fire danskere glæder sig mest til at se, om Morten Olsens mandskab kan klare sig videre fra turneringens dynamitgruppe med Holland, Tyskland og Portugal.
EM i kvindehåndbold, som finder sted i Holland i december, er favoritbegivenheden hos 13 procent af danskerne. Dermed er der større interesse for Jan Pytlicks kvindehold i forhold til håndboldherrernes EM-slutrunde i Serbien i januar.
Kun 8 procent af danskerne vil helst følge Ulrik Wilbeks hold frem for noget andet.
Bjarne Riis og Tour de France kommer langt nede på listen. 6 procent af danskerne venter mest på at følge med i strabadserne på de franske landeveje.
I meningsmålingen har 19 procent af de adspurgte svaret "ved ikke", mens 4 procent glæder sig mest til andre sportsbegivenheder.
OL i London begynder 27. juli og slutter 12. august, mens fodbold-EM spilles fra 8. juni til 1. juli.
/ritzau/
Zaragoza har ansat den tidligere Sevilla-træner Manolo Jimenez for resten af sæsonen.
Den 47-årige Jimenez erstatter Javier Aguirre, som blev fyret fredag efter 11 kampe uden sejr.
Evian er blevet en dansk oase i fransk fodbold, og franskmændene overvejer nu at hente endnu en dansker til klubben.
Lasse Schønes agent har talt med den franske oprykkerklub, som allerede har Christian Poulsen, Stephan Andersen og Daniel Wass på kontrakt.
- Ja, de har kontaktet mig. Der er tre franske klubber, der har kontaktet mig angående Lasse Schøne.
- Jeg kan ikke gå i detaljer, men jeg kan sige, at der selvfølgelig er stor interesse mange steder fra, for Lasse er en god spiller, der er kontraktfri til sommer, siger agenten Rob Groener til sporten.dk.
Den 25-årige danske midtbanespiller har spillet i hollandske Nijmegen siden 2008, og hans kontrakt udløber efter denne sæson.
Han er dog ikke klar til at skifte til hvilken som helst klub.
- Jeg har allerede sagt nej til et fantastisk tilbud fra en klub i Sydeuropa, men det var fra et land, jeg helst ikke ville til.
- Pengene var fantastiske, men for mig er det også vigtigt, at der er et godt socialt liv uden for banen, og at det er et sted, hvor min familie trives, siger Lasse Schøne.
 
Jose Antonio Reyes har sagt til Atletico Madrids nyudnævnte træner, at han vil vende tilbage til sin barndomsklub, Sevilla.
Han fortæller, at hans fars dårlige helbred har været en afgørende faktor til beslutningen, skriver spanske medier.
- Sevilla giver mig chancen for at vende hjem. Det er en mulighed, jeg måske aldrig får igen, og derfor vil jeg drage maksimal udnyttelse af den.
- Min far gennemgik en operation for få uger siden, og derfor er det bedste for alle, at jeg vender hjem, siger han.
Forlydender går på, at Sevilla skal betale 3,5 millioner euro for at købe Jose Antonio Reyes fri fra Atletico Madrid.
Reyes har tidligere spillet for både Arsenal og Real Madrid, ogh han er noteret for 21 landskampe.  
Efter en særdeles skuffende pointhøst i december har Chelseas manager, André Villas-Boas, opgivet håbet om at være med i kampen om titlen i Premier League.
- Store muligheder er gået tabt. Vi havde været med i titel-ræset, hvis vi havde haft en bedre december. Jeg tror ikke, at det er realistisk, at vi kan vinde titlen. Vi ligger til en fjerdeplads, men det er ikke godt nok, siger André Villas-Boas ifølge AFP.
Chelsea ligger aktuelt på femtepladsen i Premier League med 34 point, hvilket er 11 færre end førerholdet Manchester City, som kan øge føringen yderligere, når holdet møder Sunderland senere søndag.
Nedturen for Chelsea blev total den 31. december, da London-klubben led et overraskende 1-3 nederlag hjemme til Aston Villa, som ellers har været et temmelig tandløst mandskab på det seneste.
For Chelsea har de seneste fire kampe givet tre uafgjorte kampe og et nederlag.
- Vi skal ikke komme med undskyldninger. Vi fortryder dog, at vi over de seneste fire kampe har forspildt chancen for at hale ind på førerholdene.
- Det er skuffende, når man tænker på, at i de seneste tre kampe har alle topholdene mistet point.
- Vi talte om, hvordan december kunne være blevet afgørende i kampen om titlen. Indtil videre har Arsenal haft en god december, og det samme gælder - på en måde - Liverpool, men resten af holdene har kæmpet for det, siger André Villas-Boas.
Chelsea møder Wolverhampton 2. januar.
Erindringen maa ikke blot være nøiagtig, den maa ogsaa være lykkelig; Erindringens Afpropning maa have gjemt det Oplevedes Duft inden den forsegles. Som Druen ikke lader sig perse til enhver Tid, som Veierliget i Persningens Tid har stor Indflydelse paa Vinen, saaledes lader det Oplevede sig heller ei erindre eller inderindres til enhver Tid, eller under enhver Omgivelse.
At erindre er ingenlunde identisk med at huske. Man kan saaledes godt huske en Begivenhed til Punkt og Prikke uden derfor at erindre den. Hukommelsen er kun en forsvindende Betingelse. Ved Hukommelsen stiller det Oplevede sig frem for at modtage Erindringens Indvielse. Forskjellen skjønnes allerede i Menneskealdernes Forskjellighed. Oldingen taber Hukommelsen, der overhovedet er den Evne, som tabes først. Dog har Oldingen noget Digterisk, han er i Folkeforestillingen prophetisk, gudbeaandet. Men Erindringen er jo ogsaa hans bedste Kraft, hans Trøst, der trøster ham med det poetiske Fjernsyn. Barndommen har omvendt i høi Grad Hukommelse og Nemme, slet ikke Erindring. Istedenfor at sige: Alderdommen glemmer ikke hvad Ungdommen nemmer, kunde man maaskee sige: hvad Barnet husker, erindrer Oldingen. Oldingens Brille slibes til at see nærved med. Naar Ungdommen bruger Briller er Glasset til at see paa Afstand, thi den mangler Erindringens Kraft, hvilken er: at fjerne, at | bringe paa Afstand. Imidlertid er Alderdommens lykkelige Erindring ligesom Barnets lykkelige Nemme Naturens Naadegave, der med Forkjærlighed omfatter de tvende mest hjælpeløse og dog i en vis Forstand lykkeligste Afsnit af Livet. Men derfor er ogsaa Erindringen saavelsom Hukommelsen stundom kun Ihændehaver af Tilfældigheder.
Den norske skihopper Tom Hilde, som fredag styrtede voldsomt under firebakke-konkurrencen i Oberstdorf, påtager sig selv skylden for sit uheld. Det havde ikke noget med de vanskelige vejrforhold med vind og sne at gøre, understregede han, da han søndag formiddag mødte pressen i Garmisch-Partenkirchen:
- Ja, jeg risikerede for meget for at få de sidste meter. Jeg lavede en begynderfejl, men det er hvad der sker en gang imellem. Du kan sammenligne min fejl med at brænde et straffespark i fodbold. Og få et brud på ryggen samtidig, sagde Hilde.
Tom Hilde pådrog sig et brud på rygsøjlen, og i første omgang lød meldingerne på operation og en lang pause fra skihop. Men yderligere undersøgelser viste, at bruddet ikke var så slemt. Derfor blev han allerede lørdag udskrevet fra hospitalet og kunne spise nytårsmiddag sammen med de øvrige norske skihoppere.
Mandag rejser han tilbage til Norge for at gennemgå yderligere undersøgelser. De skal klarlægge, hvor lang pause den 24-årige nordmand må holde. Han glæder sig dog til at komme tilbage.
- Jeg kan ikke føle, om styrtet vil skade mig mentalt, før jeg igen har ski på, men ærligt talt tror jeg ikke at det bliver tilfældet. Og at få et brud på rygsøjlen er faktisk ikke så smertefuldt som det lyder, lød det fra Tom Hilde med et skævt smil.
Neymar kan kalde sig Latinamerikas bedste fodboldspiller. For det blev den 19-årige 
Den Uruguay-avisen El Pais, der står for kåringen, og Neymar, der til dagligt spiller for Santos, fik 130 ud af 247 mulige stemmer; fra journalister rundt om i Latinamerika.
På andenpladsen kom chilenske Eduardo Vargas, der indtil hidtil har spillet for Universidad de Chile, men som nu skifter til Napoli. Chileneren fik 70 stemmer, mens brasilianeren Ganso, der også spiller for Santos, blev nummer tre med 33 stemmer.
Men selv om Neymar nu er Latinamerikas bedste, kan han ikke kalde sig Brasiliens bedste. For i går blev midterforsvareren Thiago Silva kåret til årets brasilianske spiller 2011.
AC Milans midterforsvarer blev nemlig i går tildelt til pris af netmagasinet Sambafoot, der siden 2008 har kåret årets bedste brasilianske spiller. Thiago Silva vandt foran Dani Alves fra Brasilien og Hulk fra FC Porto.
Det skal dog retfærdigvis siges, at kun spillere, der optræder for klubber i Latinamerika, kan være med i El Pais' kåring, mens brasilianere i europæiske også kan være med i Sambafoots kåring.
 
, hvis ikke Jeanette Ottesen snupper to af de største priser ved Sport 2011 i Herning på lørdag.
Den alsidige svømmer vandt nemlig guld ved VM på langbane i august, tilmed i 100 meter fri, hvor konkurrencen er enorm, fordi det er en af de discipliner, hvor allerflest svømmere verden over satser på at få succes.
Jeanette Ottesen var også den eneste dansker, der i 2011 vandt VM-guld i en OL-disciplin. Så det er helt fortjent, hvis hun både bliver tildelt B.T.s Guld og bliver kåret til Årets Idrætsnavn af Danmark Idræts-Forbund og Morgenavisen Jyllands-Posten.
Ved kortbane-EM i december vandt Jeanette Ottesen hele seks medaljer - heraf tre af guld - så det har været et forrygende år for den 24-årige svømmer fra KVIK Kastrup. Det skal dog siges, at flere store lande ikke havde sendt deres bedste svømmere til dét EM.
                              *****
års største danske svømmenavn. Hun fik sit store internationale gennembrud ved OL i Beijing i 2008, hvor hun vandt bronze på 800 meter, og siden er hun blevet større og større.
Det er hun, fordi hun ved alle store mesterskaber siden 2008 har cementeret sin position som en af verdens absolut bedste på de lange distancer. I 2011 blev det således til guld i 1.500 meter fri og sølv i 800 meter fri.
Man siger, det er svært at nå toppen, men at det er sværere at blive deroppe. Og det er netop det, der så flot er lykkedes for Lotte Friis.
                              *****
med den samme udfordring. Kan hun igen vinde en medalje ved et af de store mesterskaber?
Opgaven er særdeles vanskelig. Fordi konkurrencen på Jeanette Ottesens favoritdiscipliner, 50 og 100 meter fri samt 100 meter butterfly, er så stor, at forskellen på guld og en fjerdeplads ved OL i London blot kan være på ganske få hundredele.
Hvor stor konkurrencen er, kunne man se ved VM i fjor. For Jeanette Ottesen var jo ikke den eneste, der vandt guld i 100 meter fri. Hun måtte faktisk dele medaljen med hviderussiske Aliaksandra Herasimenia.
                              *****
kan Jeanette Ottesen trods en stor indsats ved Legene i den britiske hovedstad bagefter stå uden en medalje og med fire år til næste OL med risikoen for aldrig at komme på podiet ved et OL.
Omvendt har hun absolut også en chance for at stå med mindst en medalje, og gør hun det, bliver hun for alvor stor. I særdeleshed, hvis der igen er tale om en guldmedalje.
undefined
I 2012 går amerikanerne til præsidentvalg. Men først skal Republikanerne finde en udfordrer til demokraten Barack Obama, der sidder i Det Hvide Hus.
Det ligger i øjeblikket til at blive enten den stenrige forretningsmand Mitt Romney eller den ultraliberale Ron Paul.
Hvis man da skal tro de allerseneste meningsmålinger fra delstaten Iowa.
Den 3. januar bliver den midtvestlige landbrugsstat den første af de amerikanske stater, der skal pege på en republikansk kandidat, som skal kaste sig ind i kampen om præsidentposten til valget i november.
I Iowa står den tidligere Massachusetts-guvernør Romney til en opbakning på 24 procent, mens kongrespolitikeren Paul kan samle 22 procent bag sig.
Det viser en længe ventet meningsmåling fra den største avis i delstaten, Des Moines Register, ifølge New York Times.
Meningsmålingerne har de seneste dage vist næsten dødt løb mellem Mitt Romney og Ron Paul.
Til gengæld har Newt Gingrich, der er tidligere formand for Repræsentanternes Hus i Washington, tabt noget af pusten, efter han i begyndelsen af december lå i front i Iowa.
Han har i tv-reklamer været under voldsom beskydning fra sine modkandidater for at være sammenspist med den politiske klasse i Washington og for i sit personlige liv ikke at opretholde konservative værdier. Gingrich har flere ægteskaber bag sig.
I meningsmålinger ligger han på 3.- og 4.-pladsen, men ikke længere bagud, end at han stadig kan vinde.
Overraskelsen er den tidligere senator Rick Santorum, der ellers længe har været dømt ude. Den nye meningsmåling giver ham 15 procent af stemmerne.
Det er delvist på bekostning af Tea Party-kandidaten Michele Bachmann, som har haft svært ved at få sin kampagne op i gear, efter hun i sommer vandt et prøvevalg i Iowa.
Også Rick Perry, Texas' guvernør, har haft svært ved at løfte sin kampagne efter flere kiksede tv-debatter, men han hænger på endnu.
De republikanske vælgere i Iowa regnes som meget konservative med en overvægt af evangelisk kristne.
Forbud mod homoægteskaber og abort tæller højt blandt vælgerne, og de vil have pulveriseret sundhedsreformen, der er en af præsident Obamas største politiske sejre.
En af de store forhåndsfavoriter, Gregor Schlierenzauer fra Østrig var bedst i det traditionsrige nytårsskihop i Garmisch-Partenkirchen. Den 21-årige skihopper vandt foran landsmanden Andreas Kofler, mens Daiki Ito fra Japan tog tredjepladsen.
Schlierenzauers sejr blev grundlagt i første runde, hvor han med et hop på 138 meter og gode stilkarakterer lagde sig klart i spidsen. I finalen kunne han derfor tage den lidt med ro, og hans finalehop på 134 meter var mere end nok til at sikre sejren. Omvendt var det for Andreas Kofler, som efter første runde kun lå nummer ti, men som med 137,5 meter i finalen fik kæmpet sig op som nummer to.
Gregor Schlierenzauer vandt også i Oberstdorf i fredags, og med sejre i de to første konkurrencer har han lagt sig klart i spidsen for den samlede stilling i firebakketurneringen. Han fører med 22 point foran Andreas Kofler, der dog med sin andenplads forsvarede sin føring i den samlede world cup.
Med sejren bevarer Gregor Schlierenzauer muligheden for at vinde pengepræmien på ca. seks millioner kroner, som er udlovet til en hopper, der vinder alle fire konkurrencer i turneringen.
For nordmændene blev nytårsdag noget af en nedtur. Ganske vist fik Norge fire mand med i finalen, men kun på sekundære placeringer. Og selv om et par af de norske skihoppere forbedrede sig kraftigt i andet forsøg, så endte de langt fra toppladserne. Anders Bardal blev bedste nordmand som nummer ni. I den samlede firebakkestilling er han nu nummer syv som bedste nordmand. Det er ni år siden, at Norge havde en skihopper på præmieskamlen i Garmisch-Partenkirchen.
Mandag er hviledag for skihopperne, inden det tirsdag går løs med kvalifikationshoppet i Innsbruck i Østrig.
Stefan Wessels turbulente tid som målmand i OB får snart en ende, siger superligaklubbens sportsdirektør, Poul Hansen, til Tipsbladet.
- Det er ikke realistisk, at han fortsætter i klubben. Hans kontrakt udløber til sommer, og derefter skal han nok videre. Men altså han gider jo heller ikke være her, når han ikke står fast.
- Han har ikke stået i de seneste 10 kampe eller sådan noget, og med den alder, han har, har han jo ingen interesse i at sidde på bænken, siger Poul Hansen, til tipsbladet.dk.
OB har ikke lagt skjult på, at der jagtes en ny målmand. Den tyske målmand har siddet på bænken for fynboerne de seneste kampe i Superligaen. Samtidig har førstemålmand Mads Toppel har netop forlænget sin kontrakt.
Poul Hansen vil ikke udelukke, at tyskeren kan vende tilbage i målet, men han regner det for urealistisk.
- Hvis han pludselig skulle ramme formen i foråret og bide sig fast, kan det da godt være, han bliver, men jeg vil ikke sige, det er realistisk.
- Han er jo heller ikke en spiller, vi kan udvikle, og så er der ingen grund til at have ham - især ikke når han er udlænding, siger Poul Hansen.
Stefan Wessels kom til OB fra FC Basel i 2010 efter en karriere, der har bragt ham over klubber som Bayern München, FC Köln og Everton.
 
ExternalContent
 
Nicklas Bendtners afløser Ji Dong-won skulle blot bruge et kvarter til at levere den helt store sensation, da Sunderland besejrede Manchester City med 1-0 hjemme på Stadium of Light.
Efter en halvsløj indsats blev den danske landsholdsangriber pillet ud 12 minutter før slutfløjt og erstattet af sydkoreaneren, som scorede i overtidens sidste minut.
Med byrivalerne Manchester Uniteds overraskende 2-3-nederlag til Blackburn nytårsaftensdag, havde City ellers alle chancer for at vinde afstand i toppen af tabellen.
Men manager Roberto Mancinis spillere kiksede mod Sunderlands hårdt arbejdende forsvar. City ligger dog fortsat på førstepladsen i Premier League, med samme antal point (45) som United på andenpladsen.
City-manager Roberto Mancini havde fravalgt profiler som David Silva, Sergio Agüero og Mario Balotelli til udebanekampen mod Sunderland. Den italienske angriber var end ikke med på bænken hos Manchester City.
Mens City bragede frem mod Sunderlands mål i første halvleg, havde hjemmeholdet ikke meget at byde på offensivt.
Det mest lovende i Sunderlands offensiv stod James McClean for. Den 22-årige kantspiller udfordrede og leverede flere opmuntrende fremstød. Nicklas Bendtner voldte derimod ikke City-forsvaret de store problemer.
Allerede i kampens andet minut havde den danske landsholdsangriber frit løb mod Manchester Citys målmand Joe Hart, men danskerens afgørende træk var ikke skarpt og forsøget på at løbe højre om Hart mislykkedes.
Efter en særdeles skuffende pointhøst i december har Chelseas manager, André Villas-Boas, opgivet håbet om at være med i kampen om titlen i Premier League.
- Store muligheder er gået tabt. Vi havde været med i titel-ræset, hvis vi havde haft en bedre december. Jeg tror ikke, at det er realistisk, at vi kan vinde titlen. Vi ligger til en fjerdeplads, men det er ikke godt nok, siger André Villas-Boas ifølge AFP.
Chelsea ligger aktuelt på femtepladsen i Premier League med 34 point, hvilket er 11 færre end førerholdet Manchester City, som kan øge føringen yderligere, når holdet møder Sunderland senere søndag.
Nedturen for Chelsea blev total den 31. december, da London-klubben led et overraskende 1-3 nederlag hjemme til Aston Villa, som ellers har været et temmelig tandløst mandskab på det seneste.
For Chelsea har de seneste fire kampe givet tre uafgjorte kampe og et nederlag.
- Vi skal ikke komme med undskyldninger. Vi fortryder dog, at vi over de seneste fire kampe har forspildt chancen for at hale ind på førerholdene.
- Det er skuffende, når man tænker på, at i de seneste tre kampe har alle topholdene mistet point.
- Vi talte om, hvordan december kunne være blevet afgørende i kampen om titlen. Indtil videre har Arsenal haft en god december, og det samme gælder - på en måde - Liverpool, men resten af holdene har kæmpet for det, siger André Villas-Boas.
Chelsea møder Wolverhampton 2. januar.
ExternalContent
Verdens aktuelt fjerdebedste tennisspiller Andy Murray har hyret legenden Ivan Lendl som ny træner.
- Det har været vigtigt for mig, at den person, jeg tilknytter mit team, kan tilføje ny og frisk indsigt, skriver Andy Murray på sin hjemmeside.
Tennislegenden begynder i det nye job umiddelbart før Australian Open.
- Man kan ikke stille spørgsmål ved Ivans betydning for spillet. Han har erfaring og viden som få andre - specielt i de store turneringer, siger Andy Murray.
Ivan Lendl, som har vundet otte grand slam-turneringer, spillede oprindeligt med tjekkisk pas, men siden 1992 har han været amerikansk statsborger.
Den 51-årige tennistræner indstillede karrieren i 1994, og han glæder sig til at arbejde med skotten.
- Han er et unikt talent, og jeg ser frem til at forsøge at hjælpe ham med at opnå de mål, han har, siger Ivan Lendl.
Andy Murray har stået uden træner, siden han fyrede spanieren Alex Corretja i marts.
Om det er et tegn på, at der scores mere nytårsaften vides ikke. Men fortrydes, det bliver der i stor stil.
Salget af nødprævention boomer nemlig på årets første åbningsdag.
Og det er specielt i Region Hovedstaden, at der sælges særlig meget nødprævention.
Det er tal fra Danmarks Apotekerforening, der røber, at københavnerne valfarter til apoteket de første dage i januar.
I indkøbskurven bliver der smidt nødprevention, der kan forhindre en eventuel ufrivillig abort.
Der bliver solgt cirka 25 procent mere på første åbningsdag i det nye år - en tendens som Københavns Øresunds Apotek også fornemmer:
- Vi oplever et stigende salg efter begivenheder, hvor der har været alkohol tilstede, fx nytårsaften, siger apoteker Tue Askå, der forklarer, at det for de fleste er en pinlig affære, når der skal shoppes nødprævention.
Specielt mænd, der bliver sendt afsted, er meget tavse, når de besøger apoteket dagene efter en våd nytårsaften.
- De er er meget svære at servicere med ekstra information, siger Tue Askå.
Antallet af indvandrere på førtidspension er de seneste fem år steget voldsomt. Det viser beregninger, som Fyens Stiftstidende har lavet.
På landsplan er antallet af førtidspensionister fra ikke-vestlige lande steget med 51 procent fra 2006 og 2010 - fra 13.332 til 20.077 personer. I samme periode er antallet af personer med dansk oprindelse på førtidspension faldet med tre procent til 137.975.
Alene i Odense er der i femårsperioden kommet 75 procent flere på efterløn fra ikke-vestligelande. Samtidig er antallet af odenseanere med dansk oprindelse faldet med en procent.
- Det lyder jo voldsomt, og det er selvfølgelig klart, at man altid skal have fokus på, hvad man kan gøre for at forhindre, at folk kommer på førtidspension, siger socialminister Karen Hækkerup.
Hos Dansk Arbejdsgiverforening er man til gengæld ikke så overrasket over tallene. Her siger direktør, Henrik Bach Mortensen, at landets jobcentre slet ikke gør nok, for at få de svageste indvandrere i arbejde.
- Selvom der helt sikkert er en lille gruppe indvandrere, der aldrig vil kunne klare sig på arbejdsmarkedet, er det simpelthen en falliterklæring, at kommunerne ikke magter at få flere indvandrere i arbejde, siger Henrik Bach Mortensen.
Den kritik tager socialminister Karen Hækkerup alvorligt.
- Det er en meget alvorlig sag, hvis folk bliver opgivet, fordi de er for besværlige. Det er en katastrofe for både dem selv og for samfundet. Derfor er regeringen også på vej med en reform, som netop handler om, at få folk til selv at yde noget, lyder meldingen fra socialministeren.
Bjarne Riis øger satsningen på sprintersejre i den kommende sæson. Han vil vinde flere cykelløb, men beslutningen har ikke været nem for Team Saxo Banks holdejer.
- Jeg var faktisk i tvivl, om jeg skulle beholde J.J. Haedo. Det er ikke fordi, jeg tvivler på hans evner, men jeg har ikke været sikker på, at jeg fik det optimale ud af det.
- Han har måske ikke fået den støtte, som han bør have. Det er altid et problem, når man har et hold, som vi har, hvor man har fokus på klassikere og etapeløb. Så er der ikke altid så meget plads, siger Bjarne Riis.
Argentinerens resultater har ikke levet op til Riis' forventninger. Sprinteren har ikke indfriet sit fulde potentiale.
- Han har ikke været god nok til at udnytte sine hjælperytter og holdkammerater, som man egentlig bør gøre. Men i og med at vi sætter et tog i stand for ham, så er han også mere forpligtet til at bruge det.
- Det er ikke negativt ment. J.J. er en lynhurtig gut, og når han kører op til sit bedste, så er han blandt de bedste sprintere i verden. Det er han bare. Han er totalt eksplosiv.
- Men der er mange ting i det, for sprintere er tit meget spontane, og han har det sydlandske blod og temperament og så videre. Det skal også kunne styres. Det skal kunne bruges rigtigt. Der er flere ting i det, siger Bjarne Riis.
Den hurtige Saxo Bank-rytter har vundet to store sejre i 2011. En etapesejr i Tirreno-Adriatico og en etapesejr i Vuelta a Espana.
- Jeg synes nok, han har bevist med de to sejre, at han er i stand til at vinde store løb. Men det er lige så meget et spørgsmål om at forpligte ham. Jeg synes, at en gut som ham skal have flere sejre, siger Riis.
Haedo skal blandt andet køre efter sprintersejre i årets Giro d'Italia.
Nicklas Bendtners afløser Ji Dong-won skulle blot bruge et kvarter til at levere den helt store sensation, da Sunderland besejrede Manchester City med 1-0 hjemme på Stadium of Light.
Efter en halvsløj indsats blev den danske landsholdsangriber pillet ud 12 minutter før slutfløjt og erstattet af sydkoreaneren, som scorede i overtidens sidste minut.
Med byrivalerne Manchester Uniteds overraskende 2-3-nederlag til Blackburn nytårsaftensdag, havde City ellers alle chancer for at vinde afstand i toppen af tabellen.
Men manager Roberto Mancinis spillere kiksede mod Sunderlands hårdt arbejdende forsvar. City ligger dog fortsat på førstepladsen i Premier League, med samme antal point (45) som United på andenpladsen.
City-manager Roberto Mancini havde fravalgt profiler som David Silva, Sergio Agüero og Mario Balotelli til udebanekampen mod Sunderland. Den italienske angriber var end ikke med på bænken hos Manchester City.
Mens City bragede frem mod Sunderlands mål i første halvleg, havde hjemmeholdet ikke meget at byde på offensivt.
Det mest lovende i Sunderlands offensiv stod James McClean for. Den 22-årige kantspiller udfordrede og leverede flere opmuntrende fremstød. Nicklas Bendtner voldte derimod ikke City-forsvaret de store problemer.
Allerede i kampens andet minut havde den danske landsholdsangriber frit løb mod Manchester Citys målmand Joe Hart, men danskerens afgørende træk var ikke skarpt og forsøget på at løbe højre om Hart mislykkedes.
En 15-årig dreng er død på hospitalet, efter at han blev skudt i hovedet nytårsnat i Malmø, oplyser politiet.
Hele søndagen igennem kæmpede lægerne for at redde hans liv, men søndag aften kom meldingen så.
Lars Mahler fra Skånes politi siger til det svenske nyhedsbureau TT, at ingen er tilbageholdt i forbindelse med skyderiet, og der er heller ikke udpeget en mistænkt.
I øjeblikket er politiet ved at analysere og sammenholde de afhøringer, der er foretaget af vidner og andre i løbet af dagen.
Skudepisoden fandt sted ved 00.30-tiden, og den betegnes umiddelbart som drabsforsøg. Det skete i et område i Rosengård-ghettoen i Malmø. Der er fundet adskillige patronhylstre på stedet.
Politiet har ikke været særlig meddelsomme i sagen, og det er ikke klart, om der findes direkte vidner til, hvad der skete.
Ifølge politiet oplysninger sagde den person, der ringede og slog alarm, blot, at der var en, som var såret af skud.
I den periode, drengen blev skudt, har der været en masse larm på stedet.
Det var ikke længe efter, at klokken havde slået 24, og 2012 var begyndt, så der blev fyret lystigt af med nytårsfyrværkeri og kanonslag, der er tilladt i Sverige.
Der er gået fem måneder, siden Norge og det meste af verden blev rystet af terrorhandlingen i Oslo og på øen Utøya, hvor Anders Behring Breivik dræbte 77 mennesker.
Men alligevel mangler nordmændene svar. De forstår endnu ikke, hvad det var, der skete.
Det siger Jens Stoltenberg, Norges statsminister.
Statsministerens nytårstale blev sendt i tv søndag aften, og halvdelen af den handlede om Breiviks terrorbombe og efterfølgende skudmassakre.
- Vi mangler stadig at vide for at forstå. 2012 vil give nye svar. Først kommer retssagen mod gerningsmanden, derefter vil undersøgelseskommissionen give os sin usminkede og ærlige 22. juli-historie, sagde Stoltenberg.
- Det betyder, at vi må tackle gensynet med ondskaben. Jeg er sikker på, at vi klarer det, sagde den socialdemokratiske regeringschef, der mener, at det norske folk skrev historie i de hårde dage i juli.
- Først blev vi lamslået af bomben og skuddene. Så skete der noget. Vi rejste os, rystede frygten af os og stod med ret ryg op for demokratiet, sagde han.
- Vi mærkede det i optog med roser, med fakler, i begravelser, i kirker, moskeer og foran tv-skærmen. Vi var et folk. I mødet med det værste i livet tog folk det bedste frem i sig selv, som Stoltenberg sagde til sine landsmænd.
Han mindede i øvrigt om, at der også blev født børn den 22. juli. Børn, som må leve med, at deres fødselsdag forbindes med sorg.
- Vi må sørge for, at det ikke bliver sådan. Vi skal vise, at krisen også løftede noget varmt og værdigt frem i vort land, lød hans opfordring.
Banneret blafrer på Udenrigsministeriets facade på Asiatisk Plads. Allerede et par dage inden jul blev også det store banner over døren ind til Justus Lipsius-bygningen, der huser EU's ministerråd i Bruxelles, skiftet ud.
Det polske EU-formandskabslogo har veget pladsen for Danmarks.
Inde i bygningen er der nu dansk kunst og møbler på plads. Og rundt i de øvrige 26 EU-lande er der de næste seks måneder programsat masser af danske koncerter, film og udstillinger.
Danmark udnytter 
Sydsvenska Dagbladet har i en optaktsartikel beskrevet Danmark som "statist i magtspillet" i den akutte eurokrise. Andre europæiske medier har på samme måde på forhånd forsøgt at nedtone Danmarks pondus og indflydelse.
Dels fordi Danmark ikke er med i euroen. Og dels fordi et EU-formandskab ikke længere har samme betydning som tidligere.
Den tyske radio Deutsche Welles netavis kalder det "et reduceret formandskab" med henvisning til både de formelle ændringer i EU's arbejdsgang og til Danmarks særstatus uden for euroen.
- Det vil ikke være nemt at mægle blandt alle de besværlige parter. Danmark har i forvejen en tendens til at placere sig selv i marginen af EU-processerne, skriver Deutsche Welle.
Formelt hverken kan eller skal Danmark som formandsland løse eurokrisen. Både statsministeren og europaministeren har dog sagt, at de håber at kunne slå bro over konflikter i krisen.
Men den formelle forventning er, at Danmark fokuserer sin politiske iver efter at levere et effektivt formandskab på alle de andre områder i EU, hvor danske ministre faktisk sidder for bordenden.
- Danmark er kendt for at have dygtige og erfarne embedsmænd og har et imponerende generalieblad fra tidligere formandskaber.
- Tilliden til de danske diplomaters og embedsmænds kvalitet vil et stykke hen ad vejen dæmpe bekymringen over den nye regerings manglende ministererfaring, skriver den ansete EU-ugeavis European Voice.
/ritzau/
Det er et frisk pust, når Det Radikale Venstres kulturminister Uffe Elbæk overfor Ritzau slår til lyd for "en vis tolerance" overfor fodboldspillere, der i kampens hede råber racistiske eller seksuelle skældsord efter hinanden.
Det mener Dansk Folkepartis kulturordfører, Alex Ahrentsen.
- Det er forfriskende at høre en Radikal politiker, der har begge ben på jorden, siger han.
- De plejer at være sådan nogle blåøjede konventions-fanatikere, så det er rart, at vi her har en mand, der får det ned i øjenhøjde, siger han og fortsætter:
- Det handler jo ikke om at tolerere racisme, men om at man ikke involverer retssystemet, fordi en spiller i en ophidset situation kommer til at sige noget, han eller hun ikke skulle have sagt, siger han.
Kulturministerens bemærkninger har affødt øjeblikkelig kritik fra såvel Spillerforeningen som Landsforeningen for Bøsser og Lesbiske samt en bred vifte af de politiske partier.
Kulturministeren - der selv er homoseksuel - understreger overfor Ritzau, at han mener, at racisme er "helt uacceptabel", og at han "gennem mange år er gået op imod hadefulde udtalelser".
Og det er også med den klangbund, at man skal forstå ministerens udtalelse, mener Alex Ahrentsen.
- Jeg kender Uffe så godt, at jeg ved, at han på ingen måde blåstempler racisme, hvilket jeg jo selvsagt heller ikke gør. Pointen er bare, at vi skal passe på ikke at blive for hysteriske, for det er jo normalt, at spillerne pænt siger undskyld til hinanden efter kampen, siger han.
Spørgsmål: Men hvis man godtager spillernes opførsel, skal man så ikke også acceptere tilskuernes hånlige tilråb?
- Der er en klar forskel. Tilskuerne deltager jo ikke i kampen, og derfor bør man forvente, at de kan holde hovedet koldt, siger Alex Ahrentsen.
/ritzau/
De tre danskere i den franske Ligue 1-fodboldklub Evian får inden længe en ny chef.
Klubbens hidtidige træner Bernard Casoni sagde mandag sit job op efter at have fået besked om, at hans kontrakt ikke bliver forlænget, når den udløber til sommer.
50-årige Casoni sagde farvel til spillerne ved mandagens træning.
- Det var det mindste, jeg kunne gøre, efter at vi trods alt har haft en del minderige øjeblikke sammen. Jeg kunne ikke tage herfra uden at sige farvel til dem, siger Casoni.
Den tidligere Marseille-spiller har ført holdet til to oprykninger, men den aktuelle 11.-plads er altså ikke nok til at overbevise klubbens ledelse om fortsat at satse på træneren.
Det forventes, at den tidligere Nancy-træner Pablo Correa erstatter Casoni.
Evian har som nævnt tre danskere i truppen lige nu - Stephan Andersen, Daniel Wass og Christian Poulsen.
Senest har også Lasse Schøne været sat i forbindelse med klubben, ligesom OB's sportschef Poul Hansen siger til tipsbladet.dk, at man har forhandlet med franskmændene om et salg af angriberen Peter Utaka.
Knap er det nye år skudt ind med raketter og champagne, før realiteterne banker på hos rytterne på Team Saxo Bank.
Holdejer Bjarne Riis kræver flere sejre og øget aggressivitet på sit mandskab i 2012.
- Generelt vil jeg have flere resultater. Generelt har jeg været fint tilfreds med sæsonen, men der har været situationer, hvor jeg gerne ville have haft lidt mere, siger Bjarne Riis.
Blandt det danske holds største sejre i 2011 står Alberto Contadors samlede triumf i Giro d'Italia med to etapesejre undervejs, Nick Nuyens klassikersejr i Flandern Rundt og J.J. Haedos etapesejr i Vuelta a Espana.
Men det kan blive til mere i 2012, lyder det fra holdejeren.
- Jeg vil gerne have mere aggressivitet. Jeg vil have, at de skal gå ud at dø med skoene på. Her snakker jeg ikke om sprintere, men generelt for dem alle sammen, for nu skal vi lige kæmpe lidt mere for det.
- Vi har mange, der ligger der i mellemzonen, og hvis de skal videre i deres karrierer, så skal de også levere nogle ting, siger Bjarne Riis.
Det er ikke sikkert, at det fører til flere sejre. Det handler om, at de skal tage flere chancer.
- Enten skal de være uundværlige hjælperyttere, ellers også skal de ud og levere et resultat i ny og næ. I hvert fald skal de gå ud og forsøge.
- Den gejst vil jeg gerne se lidt mere. Det er ikke sådan, at jeg har været ude med løftet pegefinger, men der har været tilfælde, hvor jeg synes, at de skulle yde en lidt større indsats, siger Bjarne Riis.
Den danske mesterklub i fodbold, FC København, har ifølge sporten.dk indgået en millionaftale med spillefirmaet Unibet. En aftale der betyder, at Unibet overtager et tribunesposorat i FC Københavns hjemmebane, Parken.
Ifølge sporten.dk's oplysninger betaler Unibet 21 millioner kroner for en tre-årig aftale.
Unibet har ikke kommenteret historien, og hos FC København vil koncerndirektør Anders Hørsholt heller ikke bekræfte noget, men har erkender, at man er på trapperne med at melde noget større ud.
For en tennisspiller, der endnu har sit gennembrud på ATP-touren til gode, gør det et vist indtryk pludselig at skulle returnere server fra nogle af verdens bedste spillere.
Det lægger den 28-årige Frederik Løchte Nielsen ikke skjul på, når han taler med pressen i disse dage, hvor han deltager i Hopman Cup sammen med sin noget mere scenevante, kvindelige kollega, Caroline Wozniacki.
Grundet Wozniackis placering som nummer et på verdensranglisten har Danmark fået adgang til turneringen i Perth i Australien, der også kaldes det uofficielle verdensmesterskab for blandede hold. 
På den måde er Løchte Nielsen, der endnu aldrig har deltaget i en Grand Slam-turnering, pludselig at finde på den største scene.
Og dagens to kampe i Burswood Dome i Perth i Australien har indtil videre gjort et uudsletteligt indtryk på ham, fortæller han.
- Det var jo fuldstændig surrealistisk. Bare rent fysisk er det jo dimensioner for en tennisbane, som jeg aldrig har været vant til at spille på før. Der er 40 meter til loftet, og der er gigantiske tilskuerpladser, så tennisbanen føltes lille.
- De rammer er altså lidt anderledes at spille på end bane 4 i Lyngby Tennis Klubs hal, hvor det hele er trygt og normalt.
Ved Hopman Cup er otte nationer repræsenteret, og da alle de andre nationer både har kvindelige og mandlige topspillere, så er Frederik Løchte Nielsen uden sammenligning den spiller med den mest beskedne ranglisteplacering.
Han ligger nummer 236. Og så kan benovelsen nemt komme snigende. 
- Der hænger plakater af spillerne overalt, og ved siden af mig hænger så Gasquet, Hewitt, Verdasco. Det er ligesom, hvad fanden er det? Det føles lidt urealistisk.
- Det er sådan nogle ting, jeg drømmer om. At jeg pludselig kan være med. Jeg plejer jo at drømme om, at jeg spiller Wimbledon og sådan nogle ting. Det er spøjst og det er skideskægt, og jeg skal bare nyde det, så længe det varer, siger han.  
Frederik Løchte Nielsen tabte sin single til amerikaneren Mardy Fish i tre sæt. Men med Caroline Wozniackis sejr i single, var han med til at sikre samlet dansk sejr over USA, da han i mixeddoublen med Wozniacki vandt sikkert i to sæt over Mardy Fish og Bethanie Mattek-Sands.
De to danskere, der til daglig frister en tilværelse i hver sin ende af tennisverden, nød tydeligvis hinandens selskab på banen, og der var aldrig langt mellem smil og latter under kampen.
- Rent mentalt er vi på bølgelængde, og Caroline har et godt humør, så det er skideskægt at spille sammen, siger han.
Danmark spiller på onsdag mod Bulgarien.  
I vind eller forsvind-kampen mod Dallas Cowboys kvalificerede New York Giants sig søndag til NFL-playoffs med en sejr på 31-14. Giants ender dermed den regulære sæson som vindere af NFC East.
- NFL East-vindere. Det bliver jeg aldrig træt af at høre. Men som vi har sagt på dag et, ville vi vinde divisionen, så vi kunne få den direkte vej til playoffs, og det skete altså, siger Giants-træner Tom Coughlin.
Giants førte 21-0 ved pausen på tre touchdown-afleveringer fra en stærkt spillende Eli Manning, og selvom Cowboys kom inden for rækkevidde med to efterfølgende touchdowns, må de sande, at de for tredje gang på fire år misser playoffs.
Playoffs begynder den 7. januar, og Super Bowl spilles den 5. februar på Lucas Oil Stadium i Indianapolis, Indiana. New York Giants møder vinderne af AFC West, Denver Broncos.
NFL Playoffs:
San Francisco 49ers, Green Bay Packers, Baltimore Ravens og New England Patriots sidder over i første playoff-runde.
Herunder finder du links til resultaterne fra håndbold-EM i Serbien.
Det danske kampprogram ser sådan her ud i gruppespillet:
15. januar: Danmark-Slovakiet 17. januar: Serbien-Danmark 19. januar: Polen-Danmark
Alle kampene i Danmarks Gruppe A spilles i Beograd.
 
 
Bjarne Riis øger satsningen på sprintersejre i den kommende sæson. Han vil vinde flere cykelløb, men beslutningen har ikke været nem for Team Saxo Banks holdejer.
- Jeg var faktisk i tvivl, om jeg skulle beholde J.J. Haedo. Det er ikke fordi, jeg tvivler på hans evner, men jeg har ikke været sikker på, at jeg fik det optimale ud af det.
- Han har måske ikke fået den støtte, som han bør have. Det er altid et problem, når man har et hold, som vi har, hvor man har fokus på klassikere og etapeløb. Så er der ikke altid så meget plads, siger Bjarne Riis.
Argentinerens resultater har ikke levet op til Riis' forventninger. Sprinteren har ikke indfriet sit fulde potentiale.
- Han har ikke været god nok til at udnytte sine hjælperytter og holdkammerater, som man egentlig bør gøre. Men i og med at vi sætter et tog i stand for ham, så er han også mere forpligtet til at bruge det.
- Det er ikke negativt ment. J.J. er en lynhurtig gut, og når han kører op til sit bedste, så er han blandt de bedste sprintere i verden. Det er han bare. Han er totalt eksplosiv.
- Men der er mange ting i det, for sprintere er tit meget spontane, og han har det sydlandske blod og temperament og så videre. Det skal også kunne styres. Det skal kunne bruges rigtigt. Der er flere ting i det, siger Bjarne Riis.
Den hurtige Saxo Bank-rytter har vundet to store sejre i 2011. En etapesejr i Tirreno-Adriatico og en etapesejr i Vuelta a Espana.
- Jeg synes nok, han har bevist med de to sejre, at han er i stand til at vinde store løb. Men det er lige så meget et spørgsmål om at forpligte ham. Jeg synes, at en gut som ham skal have flere sejre, siger Riis.
Haedo skal blandt andet køre efter sprintersejre i årets Giro d'Italia.
Zaragoza har ansat den tidligere Sevilla-træner Manolo Jimenez for resten af sæsonen.
Den 47-årige Jimenez erstatter Javier Aguirre, som blev fyret fredag efter 11 kampe uden sejr.
Den norske skihopper Tom Hilde, som fredag styrtede voldsomt under firebakke-konkurrencen i Oberstdorf, påtager sig selv skylden for sit uheld. Det havde ikke noget med de vanskelige vejrforhold med vind og sne at gøre, understregede han, da han søndag formiddag mødte pressen i Garmisch-Partenkirchen:
- Ja, jeg risikerede for meget for at få de sidste meter. Jeg lavede en begynderfejl, men det er hvad der sker en gang imellem. Du kan sammenligne min fejl med at brænde et straffespark i fodbold. Og få et brud på ryggen samtidig, sagde Hilde.
Tom Hilde pådrog sig et brud på rygsøjlen, og i første omgang lød meldingerne på operation og en lang pause fra skihop. Men yderligere undersøgelser viste, at bruddet ikke var så slemt. Derfor blev han allerede lørdag udskrevet fra hospitalet og kunne spise nytårsmiddag sammen med de øvrige norske skihoppere.
Mandag rejser han tilbage til Norge for at gennemgå yderligere undersøgelser. De skal klarlægge, hvor lang pause den 24-årige nordmand må holde. Han glæder sig dog til at komme tilbage.
- Jeg kan ikke føle, om styrtet vil skade mig mentalt, før jeg igen har ski på, men ærligt talt tror jeg ikke at det bliver tilfældet. Og at få et brud på rygsøjlen er faktisk ikke så smertefuldt som det lyder, lød det fra Tom Hilde med et skævt smil.
Verdens aktuelt fjerdebedste tennisspiller Andy Murray har hyret legenden Ivan Lendl som ny træner.
- Det har været vigtigt for mig, at den person, jeg tilknytter mit team, kan tilføje ny og frisk indsigt, skriver Andy Murray på sin hjemmeside.
Tennislegenden begynder i det nye job umiddelbart før Australian Open.
- Man kan ikke stille spørgsmål ved Ivans betydning for spillet. Han har erfaring og viden som få andre - specielt i de store turneringer, siger Andy Murray.
Ivan Lendl, som har vundet otte grand slam-turneringer, spillede oprindeligt med tjekkisk pas, men siden 1992 har han været amerikansk statsborger.
Den 51-årige tennistræner indstillede karrieren i 1994, og han glæder sig til at arbejde med skotten.
- Han er et unikt talent, og jeg ser frem til at forsøge at hjælpe ham med at opnå de mål, han har, siger Ivan Lendl.
Andy Murray har stået uden træner, siden han fyrede spanieren Alex Corretja i marts.
Idrættens Hall of Fame kommer lørdag op på 27 medlemmer.
I 1992 tog Ekstra Bladet med opbakning fra Danmarks Idræts-Forbund og Team Danmark initiativ til at oprette dansk idræts Hall of Fame. Hvert år udpeges et nyt medlem i forbindelse med DR Sportens store årsshow.
Hvert medlem har sin egen buste, og i dag står de alle sammen i Idrættens Hus i Brøndby. Herunder kan du se navnene på alle medlemmerne - og se klip med nogle af medlemmerne.
 
Frederik Løchte Nielsen stod med alle muligheder for at skabe en gedigen overraskelse i Danmarks første kamp ved Hopman Cup - det uofficielle VM for miksede hold. Men det endte med et nederlag på 6-4, 6-7, 4-6 til verdens nummer otte, Mardy Fish fra USA.
Danmarks bedste mandlige spiller var foran 6-5 i andet sæt mod Mardy Fish og kunne serve sættet og kampen hjem. Men nerverne svigtede Løchte Nielsen, som begik to dobbeltfejl og sendte to elementære baghåndsslag i nettet. I den efterfølgende tiebreak var amerikaneren skarpest.
I tredje sæt var danskeren, der er nummer 236 på verdensranglisten, nede med et break, men han fik kæmpet sig tilbage, inden Fish satte punktum med sætsejren på 6-4.
Løchte Nielsen har forud for turneringen fortalt, at han ser Hopman Cup som en af karrierens største udfordringer, og han kan se tilbage på sin første optræden med stolthed, da ingen havde forventet, at han ville være i stand til at presse Mardy Fish.
Især indsatsen i første sæt var opløftende. Danskeren var nede med 0-3 men viste stærk moral ved at kæmpe sig tilbage og vinde 6-4.
Danmark næste kamp begynder om kort tid, hvor Caroline Wozniacki møder Bethanie Mattek-Sands. Herefter spilles en afsluttende mixeddouble. Danmarks trup består af Løchte Nielsen og Wozniacki og med OL-briller bliver det spændende at se, hvordan de to klarer sig i mixeddouble.
Hærværksmænd på stationerne i Nordvestsjælland og på Midtsjælland har været DSB et dyrt bekendstskab i 2011.
I alt er der ødelagt ni automater alene omkring jul og nytår.
Der er blandt andet smadret billetautomater i Hvalsø, Vipperød, Mørkøv, Glumsø og Lille Skensved.
Stationerne i Holbæk og Regstrup fik i  november ødelagt billetautomaterne. Automaterne i Holbæk og Hvalsø er dog repareret igen.
De foreløbige opgørelser viser, at ødelæggelserne koster DSB over 2 millioner kroner, en ny billetautomat koster lige i omegnen af 250.000 kroner.
Bethany Mattek-Sands kan se skræmmende ud med sine krigsmalede kinder, men danske Caroline Wozniacki lod sig ikke ryste ved hold-VM i tennis - Hopman Cup - da hun vandt i to sæt over amerikaneren.
Kampen sluttede 7-6, 6-2 i danskerens favør.
Dermed fik Wozniacki bragt orden i regnskabet i landskampen mod USA, så der står 1-1, efter Frederik Løchte Nielsen tabte sin singlekamp tidligere mandag.
Gruppeopgøret skal nu afgøres i en mixeddouble, hvor verdensetteren danner par med Frederik Løchte Nielsen.
Den sminkede amerikaner kom ellers flyvende fra start, og hun nåede op på 5-1 i første sæt, før Wozniacki for alvor vågnede op.
Danskeren kæmpede sig op på 6-6, og Wozniacki sled sejren hjem i tiebreaken og vandt således sættet 7-6.
I andet sæt begik Bethany Mattek-Sands et væld af uprovokerede fejl, og Wozniacki var helt overlegen mod verdens nummer 55.
Det er det tredje opgør mellem de to spillere. Danskeren har vundet alle kampe.
Tidligere mandag var Frederik Løchte Nielsen tæt på en sensation mod verdens nummer otte, amerikaneren Mardy Fish, da han kunne serve kampen hjem ved stillingen 5-4 i andet sæt. Men danskeren kiksede.
Trods et spændende tredje sæt lykkedes det ikke for Løchte at besejre den tidligere OL-sølvvinder, som vandt kampen 4-6, 6-7, 6-4.
En verbal tilsvining omkring hudfarve eller seksuel orientering under en fodboldkamp skal der være plads til i ny og næ.
I kampens hede kan man nogle gange komme til at sige noget dumt, som man efterfølgende skal have lov til at undskylde for. Det mener sportens minister, kulturminister Uffe Elbæk (R).
- Der skal være en vis tolerance, hvor man forstår, at der kan ryge en finke af panden under særligt pressede situationer. Det er der jo tit på banen, siger Uffe Elbæk.
Hans udmelding kommer på et tidspunkt, hvor der ikke mindst i fodboldverdenen er massivt fokus på at bekæmpe alle tilløb til racisme.
Det engelske fodboldforbund har netop slået hårdt ned på Liverpool-angriberen Luis Suárez, der er idømt otte spilledages karantæne og en bøde på 350.000 kroner for racisme mod Manchester Uniteds farvede spiller Patrice Evra.
Og Chelsea-anfører John Terry er blevet tiltalt for racisme mod den farvede Queens Park Rangers-spiller Anton Ferdinand i en sag, der skal for retten i februar.
Kulturministeren mener, at man må tolerere, at der engang imellem bliver råbt og sagt ting på banen, som går over stregen.
- På alle mulige andre arbejdspladser er der en forståelse for, at man kan komme til at sige noget dumt, hvilket man efterfølgende pænt må sige undskyld for. Det samme må gælde inden for fodboldens verden.
- Der må være et frirum, siger Uffe Elbæk, der selv er homoseksuel.
Dermed lægger kulturministeren sig på linje med fodboldlandstræner Morten Olsen, der i et interview med B.T. har givet udtryk for, at racisme kan finde sted i kampens hede, uden at det nødvendigvis behøver blive en stor sag.
Den udmelding kritiserede Spillerforeningen ham for.
Ministeren tror ikke på, at man helt kan fjerne racisme og homofobi fra sportens verden. Det betyder imidlertid ikke, at man bare skal acceptere det. Det skal bearbejdes og bekæmpes.
- Vi har de kulturkonflikter, som vi har i samfundet, og det ser vi også i det sportslige miljø. Men vi skal gribe ind over for alle slags fordomme. Om det handler om etniske eller seksuelle fordomme, er lige meget.
- Som klub, spillerforening og politiker skal man klart sige, at det er sådan og sådan, musikken skal spille, og at vi ikke finder os i de ting, fastslår ministeren.
Uffe Elbæk mener imidlertid, at det rent juridisk er svært at opstille regler og finde en passende straf for tilsvininger, der går på for eksempel hudfarve eller seksuel orientering i sportens verden.
- Det er meget afhængigt af den konkrete situation. Vi skal passe på ikke at lovgive for meget på området og skabe for mange regler. Det handler om at køre nogle kampagner, hvilket englænderne for eksempel har gjort, siger Uffe Elbæk.
Det stod ikke umiddelbart skrevet i kortene, at den tidligere Champions League-vinder Jakob Vestergaard halvandet år efter sin seneste triumf i den store europæiske turnering ville sætte trænerkarrieren på standby. Men det sker nu. Den tidligere succestræner i Viborg HK har takket ja til et job som forstander på Idrætshøjskolen Sønderborg.
- Det er en ny og spændende udfordring for mig, slår han fast over for DR Sporten og afviser, at han dermed er ude af håndboldverdenen.
- Jeg får rigtig meget håndbold hernede og kommer til at være i et idrætsmiljø til ud over alle fingerspidser. Så selve klubdelen bliver sat på standby, men det har jeg det okay med, siger Jakob Vestergaard, som har været arbejdsløs, siden han blev fyret som træner for Aalborg Håndbold i starten af indeværende sæson.
For et par måneder siden havde den ungarske storklub Györ sendt en føler ud til ham, og han er heller ikke i tvivl om, at det nok skulle lykkes ham at finde sig et nyt trænerjob, hvis han fortsat havde satset på det.
- Der har været muligheder undervejs, og jeg er også sikker på, at der nok skulle være kommet et eller andet i løbet af foråret, hvis ikke jeg havde sagt ja til Idrætshøjskolen Sønderborg. Jeg har gjort op, hvad jeg og min familie kunne tænke os. Det her var en super spændende mulighed, der opstod og derfor sprang jeg til, fortæller Jakob Vestergaard.
I sommeren 2011 blev han ansat som træner for Aalborg Håndbolds mænd, men allerede efter fem kampe (tre sejre) blev han smidt på porten. Siden har han optrådt som håndboldekspert på DR Sportens transmissioner, der omfatter Champions League og kvinde-VM i Brasilien.
Hos Viborg HK skaffede han fra 2007 til foråret 2011 tre mesterskaber til klubben samt to Champions League-titler, men han blev fyret få timer efter, at skiftet til Aalborg Håndbold var blevet offentliggjort. I forvejen havde Jakob Vestergaard meddelt Viborg, at han ønskede at stoppe i klubben efter sæsonen.
Nu ser han frem til at bruge de kompetencer, han har optjent gennem sine studier på Aarhus Universitet, hvorfra han er cand. scient i idræt og psykologi.
- Vi vurderer, at det her var et rigtigt spændende sted at være og nogle muligheder, hvor jeg også kunne få lov til at bruge min teoretiske tilgangsvinkel til idræt, siger Vestergaard, der har første arbejdsdag i dag og i morgen kan fejre sin 37 års fødselsdag.
Topholdene er snublet på stribe mod de mindre hold henover jul og nytår, og den trend valgte Arsenal at følge i udekampen mod Fulham. Arsene Wengers hold tabte lokalopgøret med 1-2 i de sidste minutter.
Laurent Koscielny havde ellers bragt Arsenal på ret kurs, da han i første halvleg headede bolden i mål fra en helt fri position.
I anden halvleg kom Fulham bedre med i kampen, men det endelige overtag kom først, da Arsenals Johann Djourou i det 78. minut blev smidt ud for sit andet gule kort.
Steve Sidwell udlignede med fem minutter tilbage, og Bobby Zamora flugtede en nedfaldsbold ind med venstrebenet til sejr i to minutters overtid. 
Med sejren fik Fulham revancheret indsatsen fra seneste hjemmekamp, da Manchester United vandt 5-0.  
 
Den ranglede angriber med tilnavnet storken, Peter Crouch, scorede begge mål, da Stoke på udebane slog Blackburn med 2-1. Thomas Sørensen vogtede målet, men kunne ikke præstere en 'clean sheet', da Blackburns David Goodwillie reducerede i anden halvleg.
Blackburn, der ellers kunne følge op på den imponerende udebanesejr over Manchester United, startede fint, og den solidt byggede midterforsvarer, Christopher Samba, nåede da også at sende et hovedstød på overliggeren, inden Stoke bragte sig i front.
Det er Blackburns tredje hjemmebanenederlag i træk. Stoke derimod er godt kørende og har kun tabt en af de seneste otte kampe. Det var imod Manchester City.
På Loftus Road i London blev Joey Barton både helt og skurk i samme kamp, da han først bragte Queens Park Rangers foran 1-0 og lidt senere blev sendt i bad før tid med et rødt kort.
Barton nikkede efter lidt skubberi modstanderen Bradley Johnson en skalle, og så var hjemmeholdet en mand mindre på banen.
Det udnyttede Norwich til at score to gange og vinde kampen 2-1.
Hvis det står til Jose Mourinho, så er der ingen af Real Madrids spillere, der forlader den klubben i januars transfervindue.
- Jeg har ikke bedt om at få nogen spillere til klubben, og jeg har gjort det klart, at jeg ikke ville bryde mig om, hvis nogen forlader os, sagde portugiseren ifølge nyhedsbureauet APS.
Der har været spekulationer om, hvorvidt nogle af de spillere, der ikke får så meget tid på banen, kunne være på vej væk. De navne, der har været nævnt, er blandt andre Esteban Granero og Raul Albiol, og den argentinske angriber Gonzalo Higuain skulle være i Chelseas søgelys.
Real Madrid møder tirsdag Malaga i den spanske pokalturnering.
AC Horsens har valgt at forlænge kontrakten med Nabil Aslam, så den løber til udgangen af 2015.
- Rent mentalt har han flyttet sig, så han er i stand til at holde koncentrationen gennem 90 minutter, siger cheftræner Johnny Mølby i en pressemeddelelse.
Den 27-årige forsvarsspiller kom til Horsens fra Frem i 2008. Aslams tidligere kontrakt løb til udgangen af den igangværende sæson.
En argentinsk motorcyklist mistede livet søndag efter en ulykke under Dakar Rally i Argentina, meddeler nationale tv-medier ifølge nyhedsbureauet DPA.
Jorge Martínez Boero var involveret i en grim ulykke på løbets første etape, og lægerne på hospitalet i Mar del Plata kunne ikke redde den 38-årige motorcyklist.
Den 33. udgave af Dakar Rally åbnede i Mar del Plata søndag. Dakar Rally blev i 2009 rykket fra Afrika til Sydamerika af sikkerhedsmæssige årsager. 
Efter førstedagen fører chileneren Chaleco Lopez foran spanieren Marc Coma og argentineren Javier Pizzolito. Danskeren Jes Munk ligger nummer 55.
Evian er blevet en dansk oase i fransk fodbold, og franskmændene overvejer nu at hente endnu en dansker til klubben.
Lasse Schønes agent har talt med den franske oprykkerklub, som allerede har Christian Poulsen, Stephan Andersen og Daniel Wass på kontrakt.
- Ja, de har kontaktet mig. Der er tre franske klubber, der har kontaktet mig angående Lasse Schøne.
- Jeg kan ikke gå i detaljer, men jeg kan sige, at der selvfølgelig er stor interesse mange steder fra, for Lasse er en god spiller, der er kontraktfri til sommer, siger agenten Rob Groener til sporten.dk.
Den 25-årige danske midtbanespiller har spillet i hollandske Nijmegen siden 2008, og hans kontrakt udløber efter denne sæson.
Han er dog ikke klar til at skifte til hvilken som helst klub.
- Jeg har allerede sagt nej til et fantastisk tilbud fra en klub i Sydeuropa, men det var fra et land, jeg helst ikke ville til.
- Pengene var fantastiske, men for mig er det også vigtigt, at der er et godt socialt liv uden for banen, og at det er et sted, hvor min familie trives, siger Lasse Schøne.
 
Chancerne for at se en dansk OL-mixeddouble i tennis i London til sommer blev ikke mindre efter Caroline Wozniacki og Frederik Løchtes sejr over amerikanerne Mardy Fish og Bethany Mattek-Sands ved Hopman Cup i Australien - det uofficielle VM for blandede hold.
Danskerne slog de amerikanske favoritter med 7-5, 6-3 i en kamp mod de forsvarende mestre fra USA og lignede et par, der klikker godt sammen på en tennisbane.
Den danske konstellation har ikke haft ret mange muligheder for at træne sammen inden deres mixeddouble-debut, men virkede alligevel som en bedre sammensvejset duo end amerikanerne.
Danskerne kommunikerede flittigt mellem pointene og fik tilsyneladende rettet tingene til, efterhånden som kampen skred frem.
Caroline Wozniacki lukkede et meget jævnbyrdigt første sæt med et servees og dansk sætsejr på 7-5.
Andet sæt formede sig også som en meget lige affære, indtil Danmark fik brudt amerikanernes serv ved stillingen 3-3 og tog de resterende servepartier i kampen.
Den danske mixeddouble er på grund af Frederik Løchtes verdensranglisteplacering som nummer 236 i verden formentlig afhængig af at få tildelt et af de fire wildcards til OL.
Selv om turneringen i Australien ikke udløser nogen verdensranglistepoint, tæller den givetvis med i det internationale tennisforbunds vurdering af, hvilke fire par, der fortjener at komme med til London.
Danmark møder Bulgarien onsdag og Tjekkiet fredag i de resterende gruppekampe.
 
- Vi har meget godt at bygge på i Danmark. Et stærkt fællesskab. Vores evne til at træffe store beslutninger, når det er vanskeligt. Og vi er i gang. I budgettet for i år bliver der strammet op på udgifterne og prioriteret skarpt.
Sådan lød det blandt andet i Helle Thorning-Schmidts første nytårstale som statsminister, hvor finanskrisen, fællesskab og respekt for hinanden var hovedtemaer.
Fik du ikke set statsministerens nytårstale på tv, så kan du se talen i videoklippet her på siden.
Der var en årsag til, at Caroline Wozniacki lagde helt skævt ud i opgøret mod amerikanske Bethany Mattek-Sands ved Hopman Cup.
Den danske tennisspiller kom bagud 1-5 i kampen, fordi hun først lige skulle finde sig selv efter en lang flyvetur fra Thailand, hvor hun spillede opvisningskamp mod Victoria Azarenka på den første dag i det nye år.
- Jeg nåede ikke ind på hotellet, så jeg kørte direkte til træningsbanen. Jeg følte mig lidt træt i begyndelsen af kampen, men så blev det bedre, sagde Wozniacki efter kampen i et tv-interview.
På trods af den dårlige start følte verdensetteren sig dog ikke specielt presset undervejs i opgøret mod amerikaneren.
- Jeg fokuserede og tænkte slet ikke på, at der stod 5-1. Jeg kæmpede bare og forsøgte at gøre mit bedste, sagde Wozniacki.
Hun bar et nyt halssmykke under kampen, et stort hjerte med et skinnende rødt og hvidt Dannebrog. Det viste sig at være en gave fra kæresten Rory McIlroy.
- Jeg fik den til jul, så den sætter jeg pris på. Rory har god smag, sagde hun til australsk tv.
En af de store forhåndsfavoriter, Gregor Schlierenzauer fra Østrig var bedst i det traditionsrige nytårsskihop i Garmisch-Partenkirchen. Den 21-årige skihopper vandt foran landsmanden Andreas Kofler, mens Daiki Ito fra Japan tog tredjepladsen.
Schlierenzauers sejr blev grundlagt i første runde, hvor han med et hop på 138 meter og gode stilkarakterer lagde sig klart i spidsen. I finalen kunne han derfor tage den lidt med ro, og hans finalehop på 134 meter var mere end nok til at sikre sejren. Omvendt var det for Andreas Kofler, som efter første runde kun lå nummer ti, men som med 137,5 meter i finalen fik kæmpet sig op som nummer to.
Gregor Schlierenzauer vandt også i Oberstdorf i fredags, og med sejre i de to første konkurrencer har han lagt sig klart i spidsen for den samlede stilling i firebakketurneringen. Han fører med 22 point foran Andreas Kofler, der dog med sin andenplads forsvarede sin føring i den samlede world cup.
Med sejren bevarer Gregor Schlierenzauer muligheden for at vinde pengepræmien på ca. seks millioner kroner, som er udlovet til en hopper, der vinder alle fire konkurrencer i turneringen.
For nordmændene blev nytårsdag noget af en nedtur. Ganske vist fik Norge fire mand med i finalen, men kun på sekundære placeringer. Og selv om et par af de norske skihoppere forbedrede sig kraftigt i andet forsøg, så endte de langt fra toppladserne. Anders Bardal blev bedste nordmand som nummer ni. I den samlede firebakkestilling er han nu nummer syv som bedste nordmand. Det er ni år siden, at Norge havde en skihopper på præmieskamlen i Garmisch-Partenkirchen.
Mandag er hviledag for skihopperne, inden det tirsdag går løs med kvalifikationshoppet i Innsbruck i Østrig.
Stefan Wessels turbulente tid som målmand i OB får snart en ende, siger superligaklubbens sportsdirektør, Poul Hansen, til Tipsbladet.
- Det er ikke realistisk, at han fortsætter i klubben. Hans kontrakt udløber til sommer, og derefter skal han nok videre. Men altså han gider jo heller ikke være her, når han ikke står fast.
- Han har ikke stået i de seneste 10 kampe eller sådan noget, og med den alder, han har, har han jo ingen interesse i at sidde på bænken, siger Poul Hansen, til tipsbladet.dk.
OB har ikke lagt skjult på, at der jagtes en ny målmand. Den tyske målmand har siddet på bænken for fynboerne de seneste kampe i Superligaen. Samtidig har førstemålmand Mads Toppel har netop forlænget sin kontrakt.
Poul Hansen vil ikke udelukke, at tyskeren kan vende tilbage i målet, men han regner det for urealistisk.
- Hvis han pludselig skulle ramme formen i foråret og bide sig fast, kan det da godt være, han bliver, men jeg vil ikke sige, det er realistisk.
- Han er jo heller ikke en spiller, vi kan udvikle, og så er der ingen grund til at have ham - især ikke når han er udlænding, siger Poul Hansen.
Stefan Wessels kom til OB fra FC Basel i 2010 efter en karriere, der har bragt ham over klubber som Bayern München, FC Köln og Everton.
 
I 2012 går amerikanerne til præsidentvalg. Men først skal Republikanerne finde en udfordrer til demokraten Barack Obama, der sidder i Det Hvide Hus.
Det ligger i øjeblikket til at blive enten den stenrige forretningsmand Mitt Romney eller den ultraliberale Ron Paul.
Hvis man da skal tro de allerseneste meningsmålinger fra delstaten Iowa.
Den 3. januar bliver den midtvestlige landbrugsstat den første af de amerikanske stater, der skal pege på en republikansk kandidat, som skal kaste sig ind i kampen om præsidentposten til valget i november.
I Iowa står den tidligere Massachusetts-guvernør Romney til en opbakning på 24 procent, mens kongrespolitikeren Paul kan samle 22 procent bag sig.
Det viser en længe ventet meningsmåling fra den største avis i delstaten, Des Moines Register, ifølge New York Times.
Meningsmålingerne har de seneste dage vist næsten dødt løb mellem Mitt Romney og Ron Paul.
Til gengæld har Newt Gingrich, der er tidligere formand for Repræsentanternes Hus i Washington, tabt noget af pusten, efter han i begyndelsen af december lå i front i Iowa.
Han har i tv-reklamer været under voldsom beskydning fra sine modkandidater for at være sammenspist med den politiske klasse i Washington og for i sit personlige liv ikke at opretholde konservative værdier. Gingrich har flere ægteskaber bag sig.
I meningsmålinger ligger han på 3.- og 4.-pladsen, men ikke længere bagud, end at han stadig kan vinde.
Overraskelsen er den tidligere senator Rick Santorum, der ellers længe har været dømt ude. Den nye meningsmåling giver ham 15 procent af stemmerne.
Det er delvist på bekostning af Tea Party-kandidaten Michele Bachmann, som har haft svært ved at få sin kampagne op i gear, efter hun i sommer vandt et prøvevalg i Iowa.
Også Rick Perry, Texas' guvernør, har haft svært ved at løfte sin kampagne efter flere kiksede tv-debatter, men han hænger på endnu.
De republikanske vælgere i Iowa regnes som meget konservative med en overvægt af evangelisk kristne.
Forbud mod homoægteskaber og abort tæller højt blandt vælgerne, og de vil have pulveriseret sundhedsreformen, der er en af præsident Obamas største politiske sejre.
Det britiske fodboldforbund FA har valgt at se bort fra dele af den forklaring, som Liverpool-spilleren Luis Suárez har afgivet i forbindelse med en undersøgelse af racistiske udtalelser mod Manchester United-spilleren Patrice Evra.
I rapporten står ifølge Reuters:
- Hr. Suárez' forklaring var utroværdig på afgørende punkter. Den var delvist usammenhængende med de øvrige beviser - specielt videooptagelserne.
- Hr. Evra var et troværdigt vidne. Han afgav sin forklaring roligt, sammenhængende og klart. Forklaringen var, hvad hovedparten angår, konsistent, selvom både han og hr. Suárez naturligvis havde svært ved at huske alle detaljerne i udvekslingen.
Suarez er idømt otte spilledages karantæne, men han er endnu ikke begyndt at afsone sin straf. Han er i tillæg idømt en bøde på 40.000 britiske pund. Han kan appellere afgørelsen indtil 13. januar.
Episoden fandt sted 15. oktober, da Liverpool og Manchester United spillede 1-1 på Anfield Road.
- Hr. Suárez' ord, som blandt andet omfattede en reference til hr. Evras hudfarve, var nedværdigende, står der i FA-rapporten.
- For eksempel sagde hr. Suárez, at han greb Evra i et forsøg på at afdramatisere situationen. Han sagde også, at han brugte ordet "negro" for at være forsonlig og venlig. Vi afviste disse vidneudsagn.
- At beskrive sin egen opførsel på denne måde er uholdbart og simpelthen utroværdigt, når man tager i betragtning, at spillerne var midt i et bittert opgør.
- At dette blev fremført af Suárez, var overraskende, og det underminerede troværdigheden af hans vidneudsagn alvorligt, lyder det i rapporten.
Samtalen mellem de to skulle være forgået på spansk, og FA har anvendt sprogeksperter i vurderingen af de to spilleres dialog.
Patrice Evra skulle angiveligt have spurgt Luis Suárez, hvorfor han havde sparket ham, hvortil uruguayeren skulle have svaret:
- Fordi du er sort.
Derefter skulle Evra havde bedt Suárez om at gentage:
- Sig det igen og jeg slår dig.
Ifølge rapporten svarede Liverpool-spilleren:
- Jeg taler ikke til sorte.
 
Den danske WTA-turnering i Farum, hvor Caroline Wozniacki er det helt store trækplaster, har svært ved at finde sig til rette, hvad angår dato og underlag.
Sæsonterminen har været ændret nogle gange, og nu dropper arrangørerne også planerne om at skifte underlag til grus, fortæller bestyrelsesformand Steen Thomsen fra Nordic Sports Group, som står bag turneringen.
- Det er dyrt at lave tre indendørs grusbaner, som der kræves på dette niveau. Det vil koste turneringen i størrelsesordenen 600-800.000 kroner ekstra at holde turneringen på grus. Så det er klart, at det er rart at spare de penge, siger Steen Thomsen til Politiken.
- Samtidig er vi i direkte konkurrence med en turnering på udendørs grus i Spanien. Så er man grusspecialist, vil man nok vælge den i stedet for vores.
Turneringen afvikles næste gang på hardcourt, ligesom det har været tilfældet de to seneste år, hvor Caroline Wozniacki har vundet.
I fjor lå turneringen kort før græsturneringen Wimbledon, hvilket var et ulogisk skifte i underlag for en topspiller som Wozniacki.
I år skal WTA-turneringen så spilles i april, hvor det er grussæson. Igen et sælsomt syn for en turnering, der har verdens bedste kvindespiller på programmet.
- Vi har vores termin hos WTA i en periode på ni år, hvoraf to er afviklet. Som det ser ud nu, vil turneringen fremover ligge fast som indendørs hardcourtturnering i april. Men det er ingen garanti.
- Hvis WTA vælger at ændre sin kalender, kan det også betyde ændringer for vores turnering i Farum, siger Steen Thomsen.
/ritzau/
En levende klublegende vender tilbage til Arsenal. Anderledes kan det ikke beskrives når Thierry Henry - der har fået en statue opført af sig foran Arsenals hjemmebane - efter alt at dømme igen kan trække Arsenals spilletrøje over hovedet, når de sidste formaliteter falder på plads i dag.
Men det er ikke kun Arsenal, der kan se perspektiverne i at have klubbens mest scorende spiller tilbage i folden på en kort lejeaftale (to måneder). Også Fulhams manager Martin Jol hilser franskmanden velkommen tilbage til England.
- Jeg forstår Arsenals tilhængere - det er fantastisk. Han er en legende. Jeg mødte ham med Tottenham flere gange, og han gjorde altid forskellen, siger Martin Jol.
Han er ikke overrasket over, at Arsene Wenger, Arsenals manager, har besluttet at indlemme Thierry Henry i truppen igen i den kommende periode, hvor den amerikanske liga ligger stille.
- Han trænede med (hos Arsenal red.), men jeg tror ikke, at mange så skiftet komme. Fordi for et par måneder siden sagde de, at de ikke tænkte på et sådant skifte. Men hvis han havde trænet med os, havde jeg sikkert også spurgt ham, konkluderer Martin Jol.
Nu 34-årige Henry tager efter alt og dømme plads på bænken, når Arsenal på udebane møder Fulham i aften kl. 18.30.
Mandagens øvrige Premier League-kampe:
Frans Nielsen og New York Islanders slog hjemme Edmonton Oilers med 4-1. Frans Nielsen lavede en assist til Islanders tredje mål i kampen.                                                          Mikkel Bødker fik tid på isen, men lavede ingen point, da Phoenix Coyotes slog Minnesota Wild 4-2. Det var den første sejr til phoenix i fem forsøg.                                         Montreal Canadiens med Lars Eller fortsatte nedturen med endnu et nederlag. 2-3 tabte canadierne til Florida Panthers.                                                             Philip Larsen og Dallas slog hjemme Boston, og Jannik Hansen og Vancouver tabte til Los Angeles.                                                      
Danskerne i den franske fodboldklub Evian skal have ny træner. Oprykkerklubben, der har både Christian Poulsen, Stephan Andersen og Daniel Wass i truppen, ligger ellers solidt placeret på en 11. plads i ligaen.
Alligevel har klubben ikke ønsket at forlænge kontrakten med træner Bernard Casoni, og det har han reageret på ved at forlade posten med øjeblikkelig virkning.
Bernard Casoni har ført holdet fra den tredjebedste række til Ligue 1 på to sæsoner, så trænerrokaden kommer bag på Christian Poulsen.
- Det kommer egentlig en del bag på mig. Vi har været i en god udvikling, og vi ligger også fornuftigt placeret i rækken i forhold til, at målet er at blive oppe, siger han.
Selvom Christian Poulsen har fået masser af spilletid under Bernard Casoni, så har ingen problemer med, at en ny træner nu skal stå i spidsen for holdet.
- Jeg har været inde i en god udvikling, og jeg er glad for at være her, så jeg tror på, at jeg også kommer til at spille i de kommende seks måneder. Så jeg tager det hele stille og roligt, siger han.
Evian har allerede annonceret, at det bliver uruguayaneren Pablo Correa, der overtager posten med øjeblikkelig virkning.
Flere af landsholdets nøglespillere har måttet melde afbud til den forestående EM-slutrunde i Serbien. Senest kom den endelige melding fra Jesper Nøddesbo om, at han ikke kan være med, når det går løs den 15. januar. 
De mange skader til trods, så er landstræner Ulrik Wilbek ganske optimistisk på Danmarks vegne. Der er rigeligt med kvalificerede spillere klar til at tage over for dem, der ikke kan være med, mener han.  
AC Milan og Manchester City er endnu ikke nået til enighed om et køb/salg af angriberen Carlos Tevez, der ikke har været i aktion for Premier Leagues førerhold, siden han nægtede at lade sig indskifte i en Champions League-kamp i september. Men en måske kommende kollega - Zlatan Ibrahimovic - puster liv i forhandlinger ved at velkomme argentineren til den italienske mesterklub.
- For mig er Tevez en stor spiller. Jeg ved ikke, om han kommer eller ikke kommer. Men han er en stor spiller, og hvis han kommer, er jeg sikker på, at han vil gøre det godt for os, siger svenskeren til AP før Milans træningskamp mod Paris Saint-Germain i Dubai.
Tevez' famøse optræden mod Bayern München kostede ham to ugers intern karantæne og ingen løn i samme periode, og siden har han opholdt sig i Argentina.
- Det vil være et ekstra våben for os. Alle ved hvilken spiller Tevez er. Han er en fantastisk spiller, og han vil bringe ekstra kvalitet til holdet, lyder det fra Zlatan Ibrahimovic.
I forvejen har han selskab af brasilianerne Alexandre Pato og Robinho i Milans forreste række samt den skadede Antonio Cassano.
Neymar kan kalde sig Latinamerikas bedste fodboldspiller. For det blev den 19-årige 
Det er Uruguay-avisen El Pais, der står for kåringen, og Neymar, der til dagligt spiller for Santos, fik 130 ud af 247 mulige stemmer; fra journalister rundt om i Latinamerika.
På andenpladsen kom chilenske Eduardo Vargas, der hidtil har spillet for Universidad de Chile, men som nu skifter til Napoli.
Chileneren fik 70 stemmer, mens brasilianeren Ganso, der også spiller for Santos, blev nummer tre med 33 stemmer.
Men selv om Neymar nu er Latinamerikas bedste, kan han ikke kalde sig Brasiliens bedste. For i går blev midterforsvareren Thiago Silva kåret til årets brasilianske spiller 2011.
AC Milans midterforsvarer blev tildelt den pris af netmagasinet Sambafoot, der siden 2008 har kåret årets bedste brasilianske spiller. Thiago Silva vandt foran Dani Alves fra Brasilien og Hulk fra FC Porto.
Det skal dog retfærdigvis siges, at kun spillere, der optræder for klubber i Latinamerika, kan være med i El Pais' kåring, mens brasilianere i europæiske klubber også kan være med i Sambafoots kåring.
 
Et voldsomt jordskælv, der måler 7,0 på richterskalaen, har ramt området omkring den japanske hovedstad Tokyo. Der er foreløbig ingen meldinger om ødelæggelser eller alvorligt tilskadekomne.
Det rapporterer nyhedsbureauet AFP.
Skælvet fandt sted klokken halv tre om eftermiddagen lokal tid, og epicentret var tæt på øen Torishima, der ligger omkring 560 kilometer syd for Tokyo.
Der er ikke udsendt tsunamivarsel.
Jordskælvet fik bygningerne i Tokyo til at svaje, men forstyrrede ikke afviklingen af finalen i den japanske pokalturnering i fodbold på byens nationale stadion.
Japan bliver ofte ramt af jordskælv. I marts måned 2011 ramte et katastrofalt jordskælv på 9,0 landet, der udløste en tsunami og ødelagde atomkraftværket i Fukushima-regionen. Flere end 20.000 mennesker blev dræbt dengang.
Frank Lampard tog lidt af presset af manager Andre Villas-Boas, der i går måtte melde ud, at London-holdet var ude af mesterskabskampen efter en rigtig tung december måned, der bød på det ene pointtab efter det andet.
Med sin scoring to minutter før tid sikrede Lampard Chelsea en 2-1-sejr ude over Wolverhampton.
Med nederlaget på hjemmebane nytårsdag til Aston Villa, var Chelsea hægtet af i toppen af Premier League, og det så ud til at holdet igen skulle sætte point til, da Stephen Ward udlignede for Wolverhampton med fem minutter tilbage af kampen.
Brasilianske Ramires scorede i første halvleg, da han vendte skarpt i feltet og hamrede bolden op i nettaget efter et hjørnespark.  
Herefter trak Chelsea tempoet ud af kampen, og Andre Villas-Boas foretog nogle defensive udskiftninger. Det lignede en dårlig disposition, da Wolverhampton udlignede. Men så trådte Frank Lampard til og fik scoret det afgørende mål.
Wolverhampton placerer sig med nederlaget to point over nedrykningspladserne.
 
Den tidligere verdensetter i tennis Serena Williams gjorde mandag comeback ved WTA-turneringen Brisbane International med en sejr over sydafrikaneren Chanelle Scheepers.
Førsterundekampen endte 6-2, 6-3 i amerikanerens favør.
Det er Williams' første optræden, siden hun indledte et pinligt skænderi med dommeren under US Open sidste sommer.
Det var samtidig Serena Williams' første turneringskamp i Australien, siden hun vandt Australian Open i 2010. Den 30-årige amerikaner måtte aflyse sin optræden ved både Hopman Cup og Australian Open i 2011 på grund af problemer med sin ene fod.
Tre måneder senere blev hun ramt af en blodprop i hjertet, hvilket kostede hende yderligere pause, men den tidligere verdensetter kæmpede sig tilbage og helt frem til finalen i US Open, hvor hun tabte til Samantha Stosur.
Kampen udviklede sig uheldigt, da Serena Williams blev rasende på dommeren, hvilket endte med en overkommelig bøde trods trusler om udelukkelse.
Serena Williams har ikke tidligere vundet Brisbane International, men hendes søster Venus Williams vandt turneringen i 2002.
I anden runde bliver der topmøde mellem Ana Ivanovic og Kim Clijsters. Ivanovic har tabt alle fire tidligere opgør mellem de to.
/ritzau/
Selv om Manchester City er det Premier League-hold, der har lukket næstfærrest mål ind i denne sæson, er manager Roberto Mancini alligevel bekymret for holdets defensiv inden tirsdagens opgør mod Liverpool.
 Ligaens tophold har ganske vist kun ladet et enkelt mål passere i de seneste fire Premier League-kampe, men netop Sunderlands overtidsmål i 0-1-nederlaget søndag piner italieneren.
 - I det sidste kvarter mistede jeg næsten stemmen, fordi jeg råbte til forsvaret, at de skulle blive på linje og koncentrere sig, fordi Sunderland er farlige på kontra.
 - Vi lignede et hold, der ville angribe med 10 mand, og det er umuligt, siger Mancini.
 Manchester City er med 53 mål i 19 kampe ligaens mest scorende hold, men i de seneste fem kampe er det kun blevet til to mål.
 Det er dog ikke en specielt alvorlig tendens, mener Mancini.
 - Det bekymrer mig ikke, men det gør det derimod at have spillere på banen, der ikke forstår, hvor sårbare vi kan være over for kontraangreb.
 - Det skal vi gøre bedre. Vi har de målchancer, vi skal have, og når man ikke kan vinde en kamp, må man sørge for ikke at tabe den, siger italieneren.
 Inden hjemmekampen mod Liverpool ligger Manchester City á point med bysbørnene fra United, men fører ligaen i kraft af en bedre målscore.
Danmark må som frygtet undvære stregspilleren Jesper Nøddesbo fra FC Barcelona, når holdet tager fat på EM i Serbien, der begynder 15. januar.
Den offensivt stærke Nøddesbo fik i dag sin ryg undersøgt af landsholdets sundhedssektor, som vurderer, at hans ryg skal genoptrænes stille og roligt oven på hans diskosprolaps.
- Jeg er naturligvis irriteret over at skulle sidde udenfor uden selv at ville det, men jeg kan sagtens se det fornuftige i ikke at forcere. Gør jeg det, vil jeg risikere, at skaden bryder op og bliver meget værre, siger Jesper Nøddesbo.
Landsholdet fysioterapeut vil ikke udelukke, at Nøddesbos ryg kan nå at blive klar et stykke hen i turneringen, men for Nøddesbo selv vejer en eventuel OL-deltagelse kraftigt med i overvejelserne.
- Selv om jeg er meget opsat på EM, kan jeg mærke, at en deltagelse ved et eventuelt OL til sommer også er noget jeg virkelig brænder for, og det ville være dumt at sætte sine muligheder for en OL-deltagelse over styr ved at starte ud for tidligt, slår Nøddesbo fast.
I forvejen er Danmark stærkt besat på stregspillerpladsen med Rene Toft Hansen og Michael V. Knudsen som andre kandidater.
Topchefen i A.P. Møller- Mærsk, Nils Smedegaard Andersen, er blevet opereret i hjertet i Schweiz, og han er derfor sygemeldt den næste måned.
Det oplyser virksomheden i en fondsbørsmeddelelse.
Bestyrelsesformand Michael Pram Rasmussen er ked af, at Nils Smedegaard Andersen skal igennem dette sygdomsforløb.
- Men jeg glæder mig over, at han hurtigt fik den rette, kompetente behandling, der sammen med hans gode form betyder, at vi snart kan byde ham velkommen tilbage, udtaler Michael Pram Rasmussen.
Nils Smedegaard Andersen har uden at være vidende om det haft en utæthed i en hjerteklap, forårsaget af en infektion eller en svaghed.
Under en ferie i Schweiz blev hans tilstand akut forværret, og han har derfor gennemgået en operation, der omfatter udskiftning af en hjerteklap.
Ifølge A.P. Møller-Mærsk er operationen forløbet godt. Og lægerne forventer derfor, at Nils Smedegaard Andersen kommer sig fuldstændig.
Et rådgivende organ i Den Arabiske Liga opfordrer til en øjeblikkelig hjemkaldelse af de observatører, som er sendt til Syrien, fordi det mener, at delegationen blot hjælper regimet i Damaskus med at dække over fortsat vold og undertrykkelse.
Den Arabiske Liga har sendt et lille hold observatører til Syrien, hvor de under stor mediebevågenhed skal undersøge om den syriske præsident, Bashar al-Assad, holder sine løfter om at stoppe undertrykkelsen af en folkelig, prodemokratisk protestbølge.
Men observatørerne har allerede givet anledning til megen uenighed.
Lederen af delegationen, en sudanesisk general vakte forundring ved at erklære sig godt tilfreds med sine første indtryk fra byen Homs, som har været et af centrene for demonstrationerne, og hvor mange er blevet skudt og dræbt siden sidste forår.
Det Arabiske Parlament, som består af 88 medlemmer fra alle ligaens medlemslande, og som har en rådgivende funktion, siger i en erklæring søndag, at mange stadig bliver ofre for vold i Syrien.
- Det har skabt vrede, at volden sker, mens arabiske observatører er til stede for at blotlægge de nøgne kendsgerninger.
- Det dækker over det syriske regime og giver det mulighed for at fortsætte dets umenneskelige handlinger, siger organisationens formand, Alial-Salem al-Dekbas.
Han siger, at ligaens udenrigsministre bør samles hurtigt og beslutte at trække observatørerne hjem.
Observatørerne var søndag uenige om, hvorvidt regimet havde placeret snigskytter på hustage i den sydlige by Daraa, hvor opstanden begyndte i marts sidste år.
En embedsmand fra selve ligaen siger i en kommentar, at det er for tidligt at tage stilling til observatørernes mission. Nytårsdag fortsatte demonstrationerne i adskillige byer.
En 15-årig dreng er i livstruende fare, efter at han blev skudt i hovedet under en nytårsfejring i Malmø.
Det rapporterer det svenske nyhedsbureau TT.
- Han svæver mellem liv og død, fortæller politibetjent Anders Kristersson.
Hændelsen, der fandt sted ved 00:30-tiden, betegnes umiddelbart som drabsforsøg.
Området i Rosengård i Malmø er blevet spærret af, og flere politipatruljer er på stedet, hvor de afhører vidner. Der er fundet adskillige patronhylstre på stedet, viser de tekniske undersøgelser.
Der er fundet adskillige patronhylstre på stedet, viser de tekniske undersøgelser.
Foreløbig er ingen anholdt for skuddene, og det er uklart, om der er vidner til hændelsen. Politiet har dog i løbet af natten afhørt flere personer.
Drengen er angiveligt kendt af politiet i forvejen, men ikke for alvorlige forbrydelser.
Fødselaren skranter.
Nytårsdag er det 10 år siden, at euroen kom på gaden som fælles valuta i dengang 12 EU-lande. I dag tæller eurozonen 17 medlemslande, og her er der næppe nogen, der er i festhumør efter et år, som mere end noget andet stod i krisens tegn.
En krise, der langtfra er slut, når Danmark her på euroens fødselsdag overtager 
- Vi står ved en korsvej i Europa. Gældskrisen har den konsekvens, at man ikke kan føre politik, som man er vant til, siger Jon Kvist, professor ved Syddansk Universitets Institut for Statskundskab.
Tidligere kunne politikerne sende kriseregningen videre til de næste generationer ved at udstede statsobligationer, altså optage nye lån.
- Men den mulighed er sat ud af kraft, siger Jon Kvist.
De europæiske statsobligationer har nemlig mistet deres tiltrækningskraft, nu da EU's ledere har holdt krisemøde efter krisemøde og vedtaget den ene hjælpepakke efter den anden uden for alvor at få bugt med gældskrisen.
Det seneste forsøg på at genoprette tilliden til euroen er oprettelsen af en ny finanspolitisk union, hvor de 17 eurolande lægger hinanden i skrappere budgetmæssige tøjler i forsøget på at få nedbragt gælden.
Trods de mange topmøder er debatten om EU's vej ud af krisen dog kun lige begyndt. Og professor Jon Kvist forventer, at den europæiske velfærdsmodel kommer under pres.
For selv om der er lagt op til at spare sig ud af krisen, er der ikke så mange andre knapper at skrue på længere end at skære på de sociale ydelser:
- Det, der står for skud, er, hvordan vi har indrettet vores velfærdssamfund i Europa. Dels fordi politikerne ikke kan gøre, hvad de plejer at gøre, og dels fordi der er en risiko for, at krisen vil fortsætte og i nogle lande endda blive forværret.
Jon Kvist er overbevist om, at vi kommer til at se flere tiltag, hvor politikerne vil bruge euroens krise som argument for at træffe indenrigspolitiske beslutninger, der er upopulære i befolkningen.
- Det kan betyde, at man i en periode skærer ned på nogle sociale udgifter. Det kan føre til, at der er endnu flere, der bliver arbejdsløse, og så har vi en dårlig økonomisk spiral, siger Jon Kvist.
Han forventer dog ikke, at EU vil begynde at blande sig i, hvordan folkepensionen eller arbejdsmarkedspolitikken konkret skal se ud i de enkelte lande.
/ritzau/
Meget tyder på, at størstedelen af danskerne har været fornuftige med nytårskrudtet.
En foreløbig opgørelse med 112-opkald fra de fem regioner viser, at der er omkring 82 fyrværkeriskader. Tallene kan dog ændres, når tallene fra akutmodtagelserne foreligger, oplyser regionerne.
Ifølge regionerne er antallet af ulykker med alvorlig personskade relativt lavt i forhold til den megen aktivitet.
Nytåret er ikke gået stille hen på skadestuen tilknyttet Odense Universitetshospital. Det skriver Berlingske. For nytårskrudtet har forårsaget en del øjenskader, fortæller reservelæge Jess Rolf.
- Vi har haft en del øjenskader forårsaget af batterier og raketter. Vi har haft 10-12 tilfælde, og mellem fire og fem af de har været alvorlige, siger han.
I de alvorlige tilfælde risikerer patienterne at miste synet, mens de lettere tilfælde sandsynligvis vil kunne behandles med infektionsdæmpende behandling.
Jess Rolf vurderer ikke, at skaderne er forårsaget af kanonslag eller andre ulovlige fyrværkerityper.
- Det er mit indtryk, at der har været tale om lovligt fyrværkeri. Det er, hvad patienterne siger.
Ved 3.30-tiden i morges havde den fynske skadestue ikke haft patienter, der havde pådraget sig alvorlige finger- eller håndskader, men der havde været enkelte andensgradsforbrændinger.
I løbet af formiddagen kommer de samlede tal for antallet af alvorlige skader.
Københavnsområdet, derimod, har haft et mere fredeligt nytår, siger overlæge Morten La Cour fra Glostrup Hospital til DR Nyheder.
- Der er kun en alvorlig skade, nemlig en øjenskade på en 15-årig dreng. Han har hul i hornhinden, så det er en alvorlig øjenskade.
Øjenafdelingen på Glostrup Hospital modtager de alvorligste øjenskader fra hele Københavnsområdet.
Samlet har regionerne modtaget 1322 opkald via 112 om akut sygdom og tilskadekomst.
Det er cirka fire gange mere end på en gennemsnitlig dag. Hovedparten af opkaldene blev modtaget efter midnat - men også senere på natten var der mange opkald.
I modsætning til sidste år har temperaturen været over frysepunktet og vejene været uden sne og is.
Det har resulteret i langt flere folk udendørs og mere aktivitet, men uden de mange faldulykker, der blev set sidste år.
Tilsvarende har vejret uden sne og is også givet færre trafikale problemer både for almindelige borgere og for ambulanceudrykningerne nytårsaften.
Der blev søndag slået katastrofealarm i Trondheim i Norge efter et stort jordskred, skriver netavisen VG Nett.
Myndighederne har endnu ikke overblik over, om der er dræbte eller sårede, skriver avisen.
- Jordskredet ved Spongdal er flere hundrede meter langt og bredt, men vi ved ikke, om det har ramt nogle huse, siger Tor Kyllo ved politiet i Trondheim til norsk tv.
Jordskredet udvider sig hele tiden, tilføjer han.
Redningstjenesten i Sydnorge meddeler, at der ligger flere gårde nær jordskredet.
- Politet er ved at undersøge, om der er folk i gårdene.
I så fald skal de evakueres, siger Siv Namork fra redningstjenesten til VG Nett.
Opdateres.
Olafur Ragnar Grimsson stopper som Islands præsident i maj.
Det meddelte han søndag i sin nytårstale.
Han har været præsident siden 1996, men han vil ikke genopstille for at få endnu en periode.
Den 68-årige Grimsson sagde, at han vil bruge mere tid på sin familie, når han ikke længere er præsident. Desuden vil han være mere politisk og socialt aktiv, end præsidentembedet giver ham mulighed for.
Præsidentembedet er overvejende ceremonielt, men der følger dog nogle beføjelser med. En af dem er, at præsidenten kan nægte at underskrive en lov, der er vedtaget af parlamentet.
Denne ret har Grimsson benyttet sig af i forbindelse med Islands aftale om betaling af gæld fra et bankkrak til Holland og Storbritannien.
Statsminister Helle Thorning-Schmidts første nytårstale får ros af partierne bag rød blok, mens oppositionen kritiserer talen for at være for upræcis.
- Det var en tale uden kant, hvor der ikke blev fremlagt nogen løsninger, lød konklusionen fra Dansk Folkepartis leder, Pia Kjærsgaard, i debatten på DR1 efter nytårstalen.
Statsministeren forspildte ifølge DF's formand chancen for at anvise danskerne en vej ud af krisen. I stedet talte Thorning i overskrifter om reform af førtidspension, kontanthjælp og skat, som kendes fra regeringsgrundlaget.
Venstres tidligere finansminister Claus Hjort Frederiksen siger, at talen rummede endnu et løftebrud:
- Før og efter valget hørte vi hende sige, at vi skal investere os ud af krisen. Nu er hovedbudskabet i talen, at vi må indstille os på nedskæringer og besparelser.
- Vi har ikke fået noget fingerpeg om, hvad statsministeren rent konkret vil foretage sig. Eller hvordan hun vil sikre sig, at det kan betale sig at arbejde, siger Claus Hjort Frederiksen.
De Radikales gruppeformand, Marianne Jelved siger, at det var en god nytårstale, hvor Helle Thorning-Schmidt redegjorde for regeringens fælles værdier om at støtte samfundets svageste, og at alle bør betale til kriseregningen.
Marianne Jelved glæder sig over, at Thorning nævnte reformer af kontanthjælp, førtidspension og skat.
SF's politiske ordfører Jesper Petersen ser en rød tråd i nytårstalen, som er "gennemsyret af venstreorienterede værdier om solidaritet og sammenhold".
- Den lægger meget vægt på den afgørende balance mellem ret og pligt, som er nødvendig i en tid, hvor det bliver svært i de kommende år, siger han.
Liberal Alliances formand, Anders Samuelsen, er tilfreds med, at statsministeren tager fat i spørgsmålet om sociale ubalancer, blandt andet at det ikke giver nok for lavtlønnede at gå på arbejde.
- Statsministeren er ikke konkret nok i forhold til, hvad der skal til for at rette økonomien op, siger Anders Samuelsen, der ønsker 100.000 færre i den offentlige sektor og 100.000 færre på overførselsindkomster.
Hvis danskerne står sammen og respekterer hinanden, så kan vi sammen komme ud af krisen.
Sådan lød budskabet søndag aften i Helle Thorning-Schmidts første 
- Vores mål er at bringe Danmark sikkert gennem krisen og ud på den anden side med vores velstand, ordentlighed og omsorg for hinanden i behold. Det bliver ikke nemt. Men vi kan hvis vi vil, sagde statsministeren i talen.
For med fællesskabet kan det godt lade sig gøre at få pengene til at passe, sagde Helle Thorning-Schmidt:
- For vi har meget godt at bygge på i Danmark. Et stærkt fællesskab. Vores evne til at træffe store beslutninger, når det er vanskeligt. Og vi er i gang. I budgettet for i år bliver der strammet op på udgifterne og prioriteret skarpt.
Men det bliver ikke nemt, ifølge statsministeren.
- I den kommende tid skal vi tage beslutninger, der kan måle sig med de sværeste i vores historie. Men vi gør det, fordi det er nødvendigt. Vi gør det ikke, fordi vi er holdt op med at tro på solidaritet. Men netop fordi vi stadig tror på solidaritet, og tror på at vi skal have alle med.
Helle Thorning-Schmidt pegede på, at det kun kan komme til at fungere i Danmark, hvis vi "alle forstår, at vi skal yde det, vi kan til fællesskabet":
- Ingen kan bare kræve. Enhver må spørge sig selv. Hvad kan jeg gøre? Det støder mig og mange andre, hvis der er nogen, der ikke yder deres. Eller ligefrem snyder.
Balancen mellem tryghed for den enkelte og forpligtigelsen til at bidrage er selve grundlaget for vores velfærdssamfund, sagde statsministeren i talen.
Den balance er til gengæld truet, mener hun.
- Jeg har dyb respekt for mennesker, der hver dag går på arbejde og forsørger sig selv og deres familie (…) Men den respekt må aldrig få os til at miste respekten for eller tale nedsættende om dem, der af en eller anden grund ikke kan klare sig selv, understregede Helle Thorning-Schmidt.
Læs talen i sin fulde længde 
Spændingen er lidt anderledes end normalt forud for nytårsskihoppet, der senere i dag indleder sportsåret 2012. Det handler stadig om, hvem der vinder. Men ikke så meget om, hvor han kommer fra. For i denne sæson har det igen været Østrig, der har været altdominerende på skihop-toppen.
Senest demonstreret ved den første firebakkekonkurrence i Oberstdorf i torsdags. Her svigtede sæsonens hidtil bedste østriger, Andreas Kofler, ganske vist en smule ved ”kun” at blive numer to, men så stod landsmanden Gregor Schlierenzauer blot klar til at snuppe sejren. At endnu en østriger, Thomas Morgenstern, snuppede tredjepladsen, viste blot alpelandets styrke på skihopbakkerne lige nu.
Og tallene taler for sig selv: Det har stået en østrigsk hopper på toppen af præmieskamlen efter seks af sæsonens otte første world cup-konkurrencer. Og firebakketurneringen er de seneste tre år også blevet vundet af en østriger….
Dominansen er et resultat af et fornemt talentarbejde i østrigsk skihop, og det har andre også fået øjnene op for. Før denne sæson ansatte det norske skiforbund østrigeren Alexander Stöckl som ny landstræner. Stöckl har selv en fortid som aktiv hopper, men vigtigst har han i de senere år været ungdomslandstræner i sit hjemland. Dermed har han en stor del af æren for udviklingen af de mange unge østrigske hoptalenter.
Og det østrigske islæt har allerede haft en vis effekt hos nordmændene, der virker som de eneste, der for alvor kan bryde den østrigste dominans. Anders Bardal vandt world cup-konkurrencen i Engelberg i Schweiz for to uger siden, og viste dermed, at der trods alt kan blive spænding i nationskonkurrencen.
Det samme kan man ikke sige om hverken Tyskland eller Finland, to stolte skihopnationer.
Tyskerne har ganske vist en stor bredde i toppen, men mangler den store profil, der kan hoppe med om sejren hver gang. Richard Freitag har været bedste tysker i år, bl.a. med en world cup sejr i Tjekkiet, men den bare 20-årige hopper fra Aue er næppe rutineret nok til at slå til, når det virkelig gælder. Forventningerne til tyskerne er som altid store på hjemmebane, men realiteten er, at det vil være en stor overraskelse med tysk sejr nytårsdag – ti år efter den seneste tyske triumf i Garmisch-Partenkirchen.
Også Finland kæmper med fortiden. Janne Ahonen har rekorden med i alt fem firebakke-sejre, men siden årsskiftet 07/08, hvor han vandt for sidste gang, har det knebet for finnerne, der ganske enkelt ikke har haft talenterne klar. På årets verdensrangliste skal man helt ned på 18. pladsen for at finde en finne, Anssi Koivuranta, som har haft sin bedste sæson hidtil, men som næppe kommer i nærheden af podiet i dag.
Uanset hvad, så bliver det dog som altid festligt og spændende, når vintersportens vovehalse står ud fra hopbakken i kampen om sejren i årets mest prestigefyldte skihopkonkurrence – selv om den største spænding sandsynligvis står om, hvilken østriger der vinder.
Den 81-årige kvinde, der lørdag blev fundet dræbt i sit hjem på Nordfrontvej i Herlev, var bundet og kneblet, da man fandt hende.
Det oplyser efterforskningsleder Charlotte Skovby, Københavns Vestegns Politi.
- Der er tale om en ualmindelig grov forbrydelse. Kvinden blev fundet død, bundet og kneblet, siger Charlotte Skovby.
Politiet efterlyser vidner, der eventuelt ved noget om, hvad den 81-årige foretog sig op til drabstidspunktet, eller som har set mistænkelige personer eller biler i området.
Søndag fortsatte politiet undersøgelserne villaen, hvor den 81-årige nytårsaftensdag blev fundet af et familiemedlem, der alarmerede politiet.
Villaen blev undersøgt af politiets teknikere og fingeraftrykseksperter.
- Vi undersøger en masse oplysninger for at lægge sammen, hvad der er sket, og hvem der kan være gerningsmanden, siger Charlotte Skovby.
Politiet har også et muligt motiv til drabet. Men efterforskningslederen ønsker endnu ikke at fortælle, om der er fjernet effekter fra villaen, så der kan være tale om et rovmord.
- Vi har ikke en gerningsmand i kikkerten, men et muligt motiv. Vi er imidlertid nødt til at være sikre. Indtil videre har vi kun en formodning, siger Charlotte Skovby.
Hun ønsker foreløbig heller ikke at fortælle, hvordan drabet er foregået, og det fastslås først endeligt ved en obduktion, som finder sted mandag.
Ud over de tekniske undersøgelser afhører politiet i løbet af søndagen folk i lokalområdet og gennemser rutinemæssigt overvågningsvideoer optaget i nærheden af drabsstedet.
Ifølge Ekstra Bladets netavis eb.dk blev kvinden fundet død i sit soveværelse med et tæppe over sig.
Kvinden, der boede alene i villaen, blev sidst set i live 30. december omkring klokken 14.
Derfor søger politiet vidner, der har set hende mellem det tidspunkt og nytårsaftensdag, hvor hun blev fundet død klokken 13.30.
Desuden hører politiet gerne fra folk, der har set mistænkelige personer i området de to dage, eller som har andre oplysninger, for eksempel om biler, som ikke plejer at være der, eller som er set på usædvanlige tidspunkter.
I det netop overståede 2011 udtalte den tidligere socialdemokratiske statsminster Anker Jørgensen, at han jo ikke kunne kigge så meget frem, så han tænkte mere tilbage. Og selvom man ikke er en aldrende statsleder, kan man her gøre det samme.
Mens vi venter på Helle Thorning-Schmidts første nytårstale fra Marienborg, kan man her se og høre foregående statsminister Lars Løkke Rasmussens foreløbigt sidste nytårstale.
Talen blev afgørende for 2011, for det var her Lars Løkke Rasmussen proklamerede afviklingen af efterlønnen. Dermed blev et af dansk politiks største tabuer brudt. Valget i september gjorde dog, at Løkke Rasmussen ikke selv sad ved magten, da den endelige reform af efterlønnen blev vedtaget i december.
undefined
De politiske partier er dog ikke helt enige, om hverken en endelig tilbagetrækningsdato eller en exit-strategi. Så denne vision blæser stadig lidt i vinden.
undefined
- Hun skal holde en tale, der viser hendes "statsmandsprofil". Ellers er hun nok ikke statsminister ret længe.
Sådan 
Men en del brugere forventer sig nu slet ikke noget videre af talen. Flere kræver dog en undskyldning over brudte valgløfter. En bruger ved navn Arne synes derfor, statsministeren skal sige følgende:
- Undskyld, at vi ikke kunne holde vores valgløfter angående nedsættelse af priserne på den offentlige transport og heller ikke, hvad angår forhøjelse af pensionerne.
Det er der dog delte meninger om:
- Jeg er snart træt af at høre folk snakke om "løftebrud". Har Socialdemokraterne 90 mandater? Nej! Så burde det være indlysend, at Helle Thorning ikke har kunnet gennemføre alt det, hun gerne ville. Det hedder demokrati, skriver dr.dk-bruger Henning.
- Hun skal se fremad, være realistisk og appelerer til solidaritet fra både top og bund, skriver en anden bruger.
Hvad mener du, at Helle Thorning-Schmidt skal tale om? Kom med din mening 
En ny forfatning er søndag trådt i kraft i Ungarn, som i stigende grad kritiseres for at udvande demokratiet og bryde gældende EU-regler.
Den nye forfatning vil styrke den ungarske premierminister, Viktor Orban, som med to tredjedeles flertal i parlamentet har fået vedtaget en ny "Grundlov".
- Loven er til støtte for et enkelt politisk parti. Det er en illegitim forfatning, som er uacceptabel for alle demokrater, erklærede en talsmand for oppositionspartiet DK, Csaba Molnar, som beskylder regeringen for at ophæve demokratiet.
Guy Verhofstadt, en tidligere belgisk minister og leder af de liberale i Europaparlamentet, kalder den ungarske lov for en trojansk hest, der ad bagvejen skal indføre "et mere autoritært styre til fordel for et enkelt parti."
Tidligere har den amerikanske udenrigsminister, Hillary Clinton, samt Amnesty International kritiseret den nye forfatning.
Trods de internationale bekymringer har Ungarns regering under Orban fortsat en kurs, hvor regeringspartiet Fidesz udnytter et totredjedeles flertal i parlamentet til at ændre de demokratiske spilleregler.
Fredag vedtog parlamentet centralbankreformer, som medfører, at flere politisk udnævnte personer skal ind i bankens øverste ledelse.
Den ungarske premierminister forsøgte lørdag at berolige Bruxelles, efter at landet fredag vedtog omstridte reformplaner. Men det skete på baggrund af meget trodsige udtalelser dagen før.
- Det er ingen i verden, som kan fortælle folkevalgte i Ungarn, hvilke love der skal vedtages og ikke vedtages, sagde Orban.
Stigende arbejdsløshed, faldende boligpriser og en endnu mere presset privat- og nationaløkonomi. Sådan kommer 2012 til at se ud, hvis man spørger rigtigt mange danskere. Det viser en måling, som Rambøll har lavet for Jyllands-Posten.
Målingen er foretaget, efter at regeringen præsenterede sin 19 milliarder kroner store økonomiske kickstart, og efter det blev besluttet at udbetale efterlønsbidrag.
Med en sådan modløshed i befolkningen er der ifølge økonomer en stor risiko for, at kickstarten mislykkes. Kickstarten er nemlig i store træk et spørgsmål om tro. Den skal få danskere og virksomheder til at tro på, at økonomien er i bedring, så de selv begynder at bruge nogle af de opsparede milliarder på forbrug og investeringer.
Så længe gældskrisen buldrer videre i Europa, så vil en kickstart ikke ændre holdningen til økonomien herhjemme, mener Steen Bocian, cheføkonom fra Danske Bank.
Der er ikke meget optimisme tilbage derude, siger Steen Bocian.
- Man får ikke kickstarten til at fungere, så længe der er så mange dårlige nyheder fra udlandet. Så står man bare tilbage med en endnu større fremtidig gæld, fortsætter han.
Cirka halvdelen af de 1.099 adspurgte i Rambølls måling regner med, at arbejdsløsheden vil stige i 2012, og at boligpriserne vil falde yderligere. Cirka hver fjerde mener, at deres egen økonomi vil forværres, og at deres privatforbrug vil falde. En tredjedel mener, at vi vil se negativ økonomisk vækst i 2012.
Et supermarked på Grønlandstorv i Aalborgs sydøstlige bydel er i nat blevet raseret af en brand, oplyser Nordjyllands Politi. De materielle skader er meget omfattende.
- Vi synes, at branden er mistænkelig, og vurderer, at den sandsynligvis er påsat. Men vi skal have nærmere tekniske undersøgelser i løbet af i dag, siger vagtchef Frank Liltorp til DR Nyheder.
I Gøderup, nær Roskilde, er Midt- og Vestsjællands Politi netop nu til stede ved slukningen af en brand i en ubeboet firlænget går.
Ifølge vagtchefen er den ene af gårdens længer udbrændt, mens der kæmpes for at redde resten af gården.
Politikredsene melder generelt om en rolig nat. Adskillige containerbrande, mange fulde mennesker på gaden, lidt slagsmål og husspektakler. Enkelte anholdte. Helt som det plejer, siger politiet.
Falck oplyser, at man mellem middag nytårsaftensdag og klokken 01 i nat havde assisteret ved 114 brande. Et helt normalt niveau, forlyder det.
Nytåret er blevet fejret efter alle kunstens regler og i alle verdenshjørner.
Fyrværkerimestre over hele jordkloden har til begejstring for et festende millionpublikum brændt enorme mængder krudt og raketter af og budt 2012 velkommen med manér.
Storbyerne Sydney og Hong Kong satte fra starten standarden for, hvor spektakulære fyrværkerishows kan være.
Da klokken slog 12, blev havnefronterne i begge metropoler oplyst i glitrende brag, som alene i Sydney trak 1,5 millioner mennesker af huse.
- Hvert år sørger vi for, at vores festligheder bliver større og bedre end året forinden, fortæller borgmesteren i Sydney, Clover Moore.
I 2012 kommer OL til London, og englænderne tog nytårsaften forskud på glæderne med et show i international klasse.
Tv-billeder fra den britiske hovedstad viste et kæmpeopbud af mennesker, der i fællesskab talte nytåret ned ved det kolossale pariserhjul i den centrale af byen.
Da uret viste midnat, eksploderede et overvældende fyrværkeri-ekstravangaza over floden Themsen, der tog adskillige minutter og oplyste himlen i alle regnbuens farver.
På den anden side af Den engelske Kanal havde kreative hjerner i Amsterdam fundet på at opstille to kæmpe, oppustelige dukker, som kyssede hinanden, da klokken slog 12.
I Moskva samlede tusindvis af mennesker sig på den ikoniske Røde Plads for at være vidne til et massivt fyrværkerishow, hvor raketter blev sendt 140 meter op i midnatsluften.
Men myndighederne forsøgte at lægge en dæmper på det russiske drikkegilde, som ellers frygtes at løbe løbsk: Salget af alkohol i og omkring pladsen er forbudt.
I Paris er salget af petroleum i dunke også sat på stand-by for at komme tidligere års hærværkstendenser til livs, hvor biler bliver brændt af i belastede bydele.
En 48-årig mand fra Østjylland har fået fjernet øjet på et hospital i Aarhus, efter at en vildfaren raket ramte ham nytårsnat. En 19-årig mister også synet efter at have været for tæt på et fyrværkeribatteri. Han er nu indlagt på Odense Universitetshospital.
Det fortæller overlæge John Thygesen fra Øjenafdelingen på Glostrup Hospital, der har opgjort antallet af øjenskader landet over som følge af fyrværkeri nytårsaften.
I alt er ni indlagt på en øjenafdeling mod 15 i 2010.
- Det er færre end sidste år. Desværre er den ene af en så alvorlig karakter, at man måtte fjerne øjet straks ved indlæggelsen, mens en anden har mistet synet fuldstændig på det ene øje. Men generelt ser det bedre ud end sidste år, siger han.
John Thygesen hæfter sig især ved, at der er langt færre skader efter fyrværkeribatterier end sidste år.
- Det skyldes muligvis, at Sikkerhedsstyrelsen har skærpet sikkerheden omkring batterierne, så lunterne er blevet ændret, og nogle er blevet forbudt. Så i år ser vi lidt flere vildfarende raketter i forhold til det samlede antal, vi har set sidste år, siger han.
Af de ni øjenskader er der tale om fem skader efter raketter, tre fra batterier og en enkelt fra en ulovlig krysantemumbombe. Den yngste, der er blevet ramt i øjet, er en fem-årig pige, som nu er indlagt i Aalborg.
- Hun står bag ved sin far i en døråbning og ser på et batteri, der bliver antændt, og kigger så frem og bliver ramt i øjet, så det flækker og skal opereres for det, siger John Thygesen om pigen, der dog ikke mister synet.
Generelt er der forholdsmæssigt flere unge, det er gået ud over nytårsaften. Ud over den fem-årige er de tilskadekomne en på 15 og tre på 17 år.
Det skyldes ifølge John Thygesen, at batterierne er blevet mere sikre. Det er nemlig oftest de voksne, som køber og affyrer de lidt dyrere batterier.
Øst- og midtjyderne har tilsyneladende været enten mere uforsigtige eller uheldige i år. Fem ud af de ni med alvorlige øjenskader er indlagt i Aarhus.
Tandlægebesøget er blevet dyrere for danskerne, alt imens det offentliges andel af regningen er raslet ned, skriver Kristeligt Dagblad.
I 1980 betalte de daværende amter 44,1 procent af udgifterne, men det tal var i 2009 faldet til 18,3 procent af de samlede omkostninger på 8 milliarder kroner.
Det er ikke udtryk for sundhedspolitik, men for finanspolitik, fordi man i forbindelse med finansloven har skåret i midlerne til tandpleje, fastslår Poul Erik Petersen, professor i samfundsodontologi ved Tandlægeskolen, Københavns Universitet.
- Men det dækker også over, at tilskuddene ikke er fulgt med udviklingen. Der mangler tilskud til de typer behandlinger, der bliver mest brugt i dag, og derfor ender regningen i stigende grad hos patienten, siger Poul Erik Petersen.
Helt generelt er omsætningen i privat tandlægepraksis steget markant fra 1,7 til 8 milliarder kroner de seneste 30 år. Det skyldes blandt andet, at danskerne bevarer langt flere egne tænder, hvilket kræver mere vedligeholdelse.
Formanden for Tandlægeforeningen, Freddie Sloth-Lisbjerg, peger på, at det blandt andet skyldes nye behandlingsmuligheder på tandlægens menukort - for eksempel at få fyldt huller i tænderne med plast frem for amalgam. Det er mellem tre og fire gange så dyrt.
Statsministeren havde knap nok sagt sit afsluttende "Godt nytår" før dr.dk's brugere var klar ved tasterne med en dom over Helle Thorning-Schmidts første nytårstale som statsminister.
Og deres meninger deler sig tydeligt op i to grupper - en begejstret og en ikke imponeret gruppe.
Lige nu ser flertallet dog ud til mest at være glade for talen, som flere kalder "god" og "ansvarlig". En fra den gruppe er brugeren Thomas:
- Her er et ansvarligt menneske, der som politiker kan tale ærligt og åbent om den tid, hun skal regere landet. Tak for ikke at gå tilbage i valgkampen med kvajede undskyldninger, tak for ikke at formindske vægten af budskabet ved at læsse ansvaret for krisen entydigt på den tidligere regering - det er format.
En anden har noteret sig, at statsministeren kom mere ud over rampen med denne tale:
- Må indrømme at hun gjorde det godt. Hendes personlighed kom væsentlig mere i spil end man hidtil har set, skriver en bruger, der kalder sig Alanna tre.
Anderledes skuffet er blandt andet en bruger ved navn Inge:
- En nydelig skolepigetale - men aldeles uden substans. Der var ingen svar på eller tilbud på nogle af alle de spørgsmål, danske vælger stiller. Hun valgte en tale, der i den grad var uden nogen henvisninger til, hvordan vi skal prøve at komme ud af krisen på en god måde.
- Hvad er det hun vil? Det lød sgu da som en eller anden skåltale ved en fødselsdag: Det er ikke altid lige let, men bare vi står sammen, så skal det nok gå, skriver Steen i debatten.
Læs alle kommentarerne og deltag selv med din mening 
Der blev i dag slået katastrofealarm i Trondheim i Norge efter et stort jordskred, skriver netavisen VG Nett.
Myndighederne har endnu ikke overblik over, om der er dræbte eller sårede, skriver avisen.
- Jordskredet på Esp på Bynæsset i Trondheim er flere hundrede meter langt og bredt, men vi ved ikke, om det har ramt nogle huse, siger Tor Kyllo ved politiet i Trondheim til norsk tv.
Mindst 20 personer er blevet evakueret fra området.
To helikopterambulancer flyver fra gård til gård i det ramte område. Det er stadig uklart, hvor mange som skal evakueres, skriver Adressa.no.
Flere ambulancer, brandvæsen og politi er på stedet.
En lokal indbygger, Rune Petter Vikan, siger til avisen, at han blev advaret af en nabo over telefonen.
Andre øjenvidner fortæller om dramatiske scener, da folk fik besked på at forlade deres hjem over hals og hoved.
Redningstjenesten i Sydnorge siger, at jordskredet bliver stadig større og kan fortsætte i lang tid.
Jordskred er forholdsvis hyppige i Norge og skyldes oftest store mængder af nedbør i leret jord.
- Ler er ikke en stabil jordart. Den kan blive flydende og skride - især under højt vandtryk, siger geologen Lars Rodhe ved Sveriges geologiske institut SGU.
Skønt Danmark 1. januar 2012 overtager EU-formandskabet i unionens værste krise siden Anden Verdenskrig, skal Helle Thorning-Schmidt (S) ikke sætte EU i centrum for sin første nytårstale som statsminister.
Hun skal hellere skabe en fortælling om regeringens projekt, så det står klart for vælgerne, hvordan hun vil forbedre deres hverdag.
Sådan lyder rådet på årets første dag fra lektor Rune Stubager, Institut for Statskundskab ved Aarhus Universitet.
- Jeg tror ikke, at hun skal tale om EU-formandskabet eller euroen. Det er ikke nogen stor sællert. Hun kan formentlig får mere ud af taletiden ved at skitsere, hvad regeringen egentlig vil og trække de store linjer op i regeringsgrundlaget, siger Stubager.
Thornings første nytårstale bliver holdt i lyset af historisk dårlige meningsmålinger for Socialdemokraterne, der ligger og roder omkring de 20 procent.
Og S-R-SF-regeringen har forlængst sat det forspring over styr, som de vandt valget på.
Derfor har statsministeren brug for at sætte en ny dagsorden, hvor hun får forklaret sit overordnede politiske projekt:
- Hun skal fortælle historien om, hvor regeringen vil flytte samfundet hen. Den historie har vi ikke hørt helt så tydeligt. Den er druknet i diskussionen om løftebrud. Nu har hun chancen for uimodsagt at tale til en stor del af befolkningen, siger Rune Stubager.
Daværende statsminister Lars Løkke Rasmussen (V) brød et politisk tabu, da han i sin seneste nytårstale 1. januar 2011 foreslog en efterlønsreform.
Det risikable projekt blev en vindersag, da han splittede oppositionen ved at få De Radikale med, så Folketinget vedtog reformen kort før jul.
Siden hun blev statsminister, har Helle Thorning-Schmidt talt for, at danskerne skal trække på samme hammel ved at løse krisen i fællesskab, så regningen ikke kun ender hos de, som får forringet efterlønnen.
Nu får hun chancen for at konkretisere fællesskabet, mener Rune Stubager.
- Hun må komme med nogle eksempler på konkrete forbedringer i folks hverdag. Hvor er det, regeringen gør det bedre for nogle grupper end den tidligere regering, siger han.
Selv om arbejdsløsheden fortsætter med at stige, vil mange kommuner i det nye år spare på indsatsen over for de arbejdsløse.
Hver fjerde kommune skærer ned på beskæftigelsesindsatsen, viser en rundspørge, som Avisen.dk har foretaget blandt formændene for beskæftigelsesudvalgene i de enkelte kommuner.
59 af landets kommuner 98 kommuner har deltaget i rundspørgen. Og landets to største kommuner, København og Aarhus, skal begge spare.
I godt hver femte kommune fører et stigende antal arbejdsløse til at større træk på beskæftigelseskontoen, mens halvdelen af landets kommuner forventer at bruge de samme penge som i 2011.
Det er især de svageste ledige, der bliver ramt af besparelserne på beskæftigelsesindsatsen. Det skyldes, at de nedskæringsramte kommuner har fokus på de arbejdsløse, der kan sendes i virksomhedspraktik eller job med tilskud. Det giver nemlig kommunerne en højere refusion fra staten end ved almindelig aktivering.
Ifølge regeringens økonomiske redegørelse fra december forventes arbejdsløsheden at stige yderligere i år. Og arbejdsløsheden var da også et tema i statsminister Helle Thorning-Schmidts nytårstale.
Iranske forskere har for første gang testet en brændselsstav, som er fremstillet af iransk uran.
Det meddeler Irans Atomenergi Organisation på sin hjemmeside.
- Efter kontroller blev den indsat i kernen af forskningsreaktoren i Teheran for at vi kan studere, hvordan den virker, hedder det.
I december meddelte Iran, at landet har planer om at indsætte iransk produceret uranbrændstof i forskningsreaktoren.
Denne reaktor producerer isotoper til medicinske formål, men der er snart ikke mere brændstof tilbage til at holde reaktoren i gang.
I øjeblikket drives den angiveligt på det sidste af et brændselslager, som blev købt i Argentina i 1993.
Meddelelsen søndag sagde ikke noget om, hvor højt beriget den hjemmelavede brændselsstav er.
Vestlige lande, herunder USA, har udtrykt bekymring for, at Irans atomprogram sigter på at fremstille atomvåben. I så fald skal Iran fremstille højt beriget uran.
Men Iran nægter, at landet ønsker at erhverve atomvåben.
Der har været masser af folk på gaderne, en del slagsmål, gadeuorden og påsatte containerbrande, men kun få mennesker er kommet til skade.
Sådan lyder meldingen tidligt nytårsmorgen fra landets politikredse, hvor vagtcheferne sammenligner nytårsaften 2011 med "en almindelig lørdag aften".
De fem regioner har modtaget 1322 opkald til 112 fra nytårsaften klokken 18 til nytårsmorgen den 1. januar klokken 06.
Det er cirka fire gange mere end en på en gennemsnitlig dag. Det foreløbige antal fyrværkeriskader er cirka 82.
Ud over de traditionelle ildspåsættelser på containere rundt omkring har der dog været en del brande.
I de tidligere morgentimer søndag kæmpede redningsmandskab i Aalborg med at redde en brændende Super Spar-butik på Grønlandstorv i byens sydøstlige del.
- Branden er omfattende, og vi har en mistanke om, at den er påsat, fortæller vagtchefen hos Nordjyllands Politi, Frank Liltorp. Ingen mennesker er dog kommet til skade.
I hovedstadsområdet var Københavns Brandvæsen indtil de tidlige morgentimer rykket ud over 100 gange, oplyser indsatsleder Magnus Matsson.
- Fyrværkeri forårsagede en tagbrand i en ejendom på Løgstørgade på Østerbro og i en lejlighed på Toldskrivervej i Nordvestkvarteret, fortæller Magnus Matsson.
Brandene blev hurtigt slukket. På Østerbro måtte man dog evakuere beboere en times tid.
Hos Falck melder man også om nogenlunde fredelige tilstande i danskernes nytårsfestligheder.
De var klokken seks nytårsmorgen rykket ud til 165 brande på landsplan: Langt de fleste var mere eller mindre ufarlige situationer, hvor hærværksmænd havde stukket ild på containere.
- Det har været en relativt rolig nat, og antallet af brande ligger på samme niveau som sidste år, fortæller kommunikationsmedarbejder Trine Kristensen fra Falck.
Midt- og Vestsjællands Politi beretter om brand i en længe på en nedlagt firelænget gård i Gøderup ved Roskilde og brand i et ubeboet sommerhus i Ellinge Lyng i Odsherred.
Helle Thorning-Schmidts første nytårstale som statsminister var et opråb til danskerne om sammenhold, så vi alle kan slippe så skånsomt som muligt gennem krisen.
Det vurderer professor Peter Nedergaard fra statskundskab på Københavns Universitet.
Han kalder den en patriotisk nytårstale, og sammenligner den med en meget berømt tale fra en tidligere amerikansk præsident.
- Den var lidt i stil med John F. Kennedys tiltrædelsestale i 1961, hvor han sagde de berømte ord "Ask not what your country can do for you - but what you can do for your country".
- Den tale var heller ikke konkret, men netop ment som en opfordring til amerikanerne om at stå sammen og yde noget til fædrelandet, siger han.
Peter Nedergaard peger på, at statsministeren lagde vægt på, at alle skal yde, hvad de kan til fællesskabet - både de menige og dem på chefgangen. Og at kun dem, som virkelig ikke kan yde noget, skal hjælpes.
- Det er efter min mening ikke ofte, at vi ser en statsminister udtrykke sig så patriotisk og fædrelandskærligt.
- Det var ikke en nationalistisk Danmark-er-sig-selv-nok-nytårstale, men netop en tale, som bød udefrakommende velkommen, hvis de vil være med til at yde noget sammen med resten af det danske fællesskab, siger professor Peter Nedergaard.
Landsholdets yngste, Rasmus Lauge, var glad for sejren og det danske spil efter semifinalen mod Spanien.
- Det var lidt hektisk for os til sidst. Vi lå bare og byttede mål, som jo egentlig var vigtigt nok for os, fordi vi havde skabt den føring, vi havde. Men vi er lige ved at give dem bolden lidt for mange gange, men vi scorer på det rigtige tidspunkter og holder ved i forsvaret, sagde Rasmus Lauge til DR Sporten efter kampen mod Spanien.
Lauge blev kåret til kampens danske spiller, og selvom landstræneren også fremhævede den unge playmaker efter kampen, vil han ikke tage hele æren.
- Vi er jo i EM-finalen, fordi vi tager så godt over for hinanden. Så hvis én har en dårlig kamp, så har vi spillere, der hele tiden byder ind med noget. Der er hele tiden nogen, der spiller godt, hvem der har dagen er derfor ligegyldigt, det gælder bare for Ulrik om at få sat de rigtige ind, forklarede Rasmus Lauge om bredden på det danske hold.
- Vi må se lidt af kampen mellem Serbien og Kroatien og nyde at vi er i finalen, selvom vi for otte dage siden var tæt på at pakke kufferten, sagde en glad Rasmus Lauge.
Det danske hold var selvsagt svært tilfredse efter semifinalesejren over Spanien, og den danske landstræner havde da også plads til glimt i øjet.
- Nu kan vi godt gå hen og få medaljer!
- Vi havde lavet en taktik mod dem, hvor det var meningen, at de bare skulle have lov til at skyde ude fra. Og det bliver Spanien noget chokeret over, og det er det forsvar, vi vinder kampen på i dag, analyserede Ulrik Wilbek efter kampen mod Spanien.
Og især var landstræner tilfreds med, at han har så mange kræfter, der byder ind. Ligegyldigt, hvilken alder de har.
- Rasmus Lauge er jo helt fantastisk i dag, det er virkelig en fornøjelse at se. Han er ung og laver stadig fejl, men han klør bare på, og det er fedt at se, sagde Ulrik Wilbek.
- Det er jo helt vildt, vi nu er i finalen, det er flot at komme i finalen to år i træk. Og jeg er ligeglad med, hvem vi møder, de kan bare komme med dem, sagde Ulrik Wilbek glad.
undefined
eller 
De tre reportere var også samlet før EM, hvor de bla. var ret skråsikre på, at Danmark og Frankrig ville mødes i en finale. Men sådan er det ikke gået. Frankrig er ude af turneringen - mens landstræner Ulrik Wilbeks mandskab har leveret mirakler og nu står i finalen.
Før semifinalen var det kun TV2's Thomas Kristensen, der turde tro på sejr over Spanien.
- Jeg har det fint med, at Danmark møder Spanien. Vi har et udmærket kram på dem. Jeg tror sagtens, at Danmark kan komme op på niveauet fra VM-semifinalen sidste år igen. Men jeg er da enig i, at Spanien har været det bedst spillende hold hernede, sagde Thomas Kristensen.
DR Sportens Andreas Kraul forudså en svær kamp:
- Vi plejer at sige, at Danmark har en større bredde end alle modstandere - men det tror jeg ikke, man kan sige i dag. Alle de spanske spillere har stort set fået lige meget spilletid og næsten scoret lige mange mål. Man kan ikke pege på to spaniere, der bare skal sættes ud af spillet, for at kunne vinde, sagde Andreas Kraul.
Jyllands-Postens Dan Phillipsen havde ikke lyst til at spå om udfaldet af kampen, men hældte dog lidt til at have spanierne som favoritter.
- Jeg er færdig med at sige, at "Danmark vinder eller går videre" - man kommer til at se så dum ud efter kampen. Men jeg vil da godt sige, at det bliver afgørende, om den spillemæssigt høje moral, Spanien kommer med, kan overtaget den høje selvtillidsmæssige moral, som Danmark kommer med. Det bliver en lige kamp, men Spanien er bare et megagodt håndboldhold, siger han.
undefined
Selv om podcasten blev optaget før semifinalen er der masser af håndbold-guld af hente i den, når de tre reportere vender Danmarks forvandling, snakker om Bo Spellerberg, Thomas Mogensen, Rasmus Lauge og Ulrik Wilbek - og om uroen på det franske hold, hvor der sågar er rygter om, at der har været slagsmål til træningen.
Hør podcasten herover (eller brug links herunder) - eller genhør 
 
Spot:
http://mu.net.dr.dk/admin/programcard/get/?id=urn:dr:mu:programcard:546317b1a11f9d1a18c1b030
Danmark efter finalesejren i dag nu den næststærkeste nation i herrernes EM-historie.
Den første EM slutrunde blev afviklet i 1994.
Herunder er listen over alle nationer, der har vundet medalje ved herrernes håndbold-EM
                  
1. Sverige             4                                                     
Dansk herrehåndbold står noteret for to guldmedaljer i alt efter EM-sejren. Her et dansk medalje-tilbageblik.
 
Her er et tilbageblik i historien, hvad angår danske medaljer i herrehåndbold:
Danmark gik videre til mellemrunden med nul point, og at tale om medaljer virkede dumt. Men resultaterne flaskede sig, og danskerne gik hele vejen til finalen, som blev vundet med 21-19 over de serbiske værter.
Semifinalen mod Spanien blev vundet med fire mål, men Danmark tabte efterfølgende finalen til Frankrig efter et vanvittigt drama. Bo Spellerberg udlignede til 31-31 få sekunder før tid, men i overtiden var Frankrig bedst og vandt finalen 37-35.
Første EM-kamp blev tabt til Norge, men herefter vandt Danmark syv kampe på stribe. Syvende og afgørende sejr var over Kroatien i finalen, hvor danskerne vandt 24-20 og endelig kunne juble over et sæt guldmedaljer.
Efter to gange forlænget spilletid blev Danmark den lille i semifinalen mod Polen. Frankrig havde smagt samme medicin i den anden semifinale mod Tyskland, og danskerne var bedst til at rejse sig, bronzekampen blev vundet 34-27.
Spanien var en stor mundfuld i semifinalen - også for stor. Spanierne vandt 34-31, men danskerne tog for tredje EM på stribe bronze med en sejr 32-27 i bronzekampen. Det gik ud over Kroatien.
Et ærgerligt nederlag på 20-22 i semifinalen mod Tyskland, men Danmark viste igen moral ved at levere varen i bronzekampen, hvor det blev til en sejr over Kroatien på 31-27.
Tyskland var for stærke i semifinalen, hvor Danmark tabte 23-28. Danskerne tog revanche i bronzekampen og vandt 29-22 over Island.
17-12 lød cifrene i dansk favør efter semifinalen mod Rusland, men i finalen måtte danskerne bøje sig for det daværende Tjekkoslovakiet, der vandt guld med en 14-11-sejr.
Armbevægelserne har været lidt mindre for de danske håndboldherrer undervejs i EM-turneringen i Serbien. Men efter sejren over Spanien i semifinalen er det ikke nogen grund til at nedtone ambitionen.
Anders Eggert er i hvert fald meget bombastisk, når det kommer til målsætningen i søndagens finale.
- Nu spiller vi for at vinde guld. Vi sagde fra start af, at vi gik efter guldet. Så måtte vi justere forventningerne undervejs. Men vi har hele tiden drømt om guld, og vi har hele tiden ment, at vi havde holdet til det.
- Nu er der ikke så meget at komme efter: Vi spiller for at vinde, fastslår Eggert.
Danmark tabte to kampe i det indledende gruppespil, men har siden forbedret sit spil.
- Vi har aldrig prøvet sådan en rutsjetur, som vi har i denne turnering. Det har været helt vildt. Ikke mindst alle de spørgsmål om, hvor dårlige vi egentlig er.
- Og lige pludselig står vi i finalen og har leveret det, vi havde håbet på, inden turneringen gik i gang, forklarer Eggert.
Især efter de første kampe i mellemrunden så det sort ud for Danmark, da tyskerne kom op på fem point sammen med Serbien, og danskerne kun havde to point.
- Da Tyskland fik det ene point mod Serbien, så det ud til, at vi skulle hjem for et par dage siden. Men vi var heldige med et par kampe, og så har vi selv leveret varen, mener Eggert.
Nøglen til sejren over Spanien var et stærkt kollektiv og solide indgreb i forsvaret.
- Der blev ikke givet noget væk i dag. Folk var der fuldstændig, selv om det ikke var vores kønneste kamp i turneringen,
- Vi holdt hovedet koldt, selv om Spanien indhentede en føring på fem mål til os. Niklas Landin stod igen helt fantastisk. Jeg ved ikke, hvor mange redninger, han havde, for de skød halvdelen af dem forbi, siger Eggert.
Niklas Landin havde syv redninger på 31 spanske skudforsøg, hvilket gav ham en redningsprocent på 23.
Det er en del under Landins normale snit i denne turnering, men Landin lavede til gengæld nogle redninger på ekstremt vigtige tidspunkter af kampen.
De nyeste arbejdsløshedstal i Spanien viser, at mere end fem millioner spaniere nu er uden arbejde. Helt nøjagtigt er 5.273.000 uden arbejde, og det er det højeste nogensinde i absolutte tal, skriver avisen El Pais.
Omregnet til procent er arbejdsløsheden steget fra 21,5 procent i tredje kvartal til 22,8 procent i fjerde kvartal.
Antallet af arbejdsløse svarer faktisk til, at stort set hver eneste dansker var uden arbejde. Vi er ifølge Wikipedia 5,6 millioner mennesker herhjemme.
Spanien er det EU-land, der har størst problemer med at få folk i arbejde. Problemet er ekstra stort blandt de unge, hvor ledigheden ifølge El Pais nu er helt oppe på 48 procent.
Efter mere end tre års krise valgte spanierne i november den konservative Mariano Rajoy som ny premierminister. Han har lovet inden for de næste uger at komme med et udspil til en reform af det spanske arbejdsmarked.
Novak Djokovic vaklede slemt i Australian Open-semifinalen mod Andy Murray, men den førsteseedede serber samlede sig og vandt i sidste ende den hårde og næsten fem timer lange dyst mod verdens nummer fire.
Bagud 1-2 i sæt hankede den regerende mester op i sig selv og fratog dermed Murray muligheden for at spille sin tredje australske grand slam-finale i træk.
Der var nu ikke meget, der tydede på, at gentagelsen af sidste års finale ville udvikle sig til det drama, det endte med at blive.
Storfavoritten Djokovic hamrede derudaf og vandt relativt let første sæt, ligesom han også brød Andy Murrays første serveparti i andet sæt.
Briten virkede til at være helt uden timing og selvtillid og fik intet til at fungere. Men pludselig vågnede han op.
Ved stillingen 2-0 til Djokovic i andet sæt afværgede Murray en breakbold, og så tog han ellers fat.
Han udnyttede, at serberen pludselig ikke kunne få sin serv til at fungere, og efter tre servegennembrud i træk vandt Murray sættet 6-3.
Og da han vandt et halvanden time langt tredje sæt i tiebreak, lignede den fjerdeseedede skotte pludselig en vinder.
En beslutsom, men også småfrustreret Djokovic spillede sig dog tilbage i kampen, da han på blot 23 minutter sikrede sig fjerde sæt.
Kampen var dermed helt åben inden femte sæt, hvor spillerne begyndte at se mærkede ud efter en kamp, der på det tidspunkt havde varet mere end fire timer.
Dramaet fortsatte, da Andy Murray med ryggen mod muren ved stillingen 3-5 brød tilbage og kort efter udlignede til 5-5.
I sidste ende satte Djokovic sig dog igennem og vandt det afgørende sæt med 7-5.
Han møder i søndagens finale Rafael Nadal, der torsdag kvalificerede sig ved at slå Roger Federer i fire sæt.
Andy Murray har indtil videre kun stået i tre grand slam-finaler - heraf to i Melbourne - og har aldrig prøvet at vinde en grand slam-finale.
Djokovic har derimod vundet fire af sine seks grand slam-finaler. Tre af sejrene hentede han sidste år, hvor han kun var en French Open-titel fra at vinde alle de fire store turneringer.
I dag er der præcis seks måneder til, at det går løst i London. Londons borgmester Boris Johnson sagde tilbage i efteråret, at London var klar til de Olympisk Lege - men er briterne selv klar til at være værter?
I en meningsmåling, som tv-stationen 
Med 10.500 atleter fordelt på 205 nationer kan London og resten af England forvente sig, at hele verden vender deres øjne mod dem, når det går løs den 27. juli i år.
OL-byen står allerede nu klar ude i Stratford City i det østlige London. En nybygget tog-linje og metro-station er blevet etableret, men oveni det er der også blevet bygget et helt nyt Westfield, "A new west in the old east." (
Når man træder direkte ind i det nybygget shoppingcenter, der rummer over 250 butikker, får mand en følelse af at 2012 bliver stort. Går man et par skridt udenfor centret, står man med en helt fantastisk udsigt ud over hele OL-byen.
I OL-byen ligger også de fleste sportsevents, for eksempel svømmehallen, basketball-hallen og atletik stadium, som også skal afholde åbnings- og afslutnings-ceremonien.
Men ikke alle er klar til den store begivenhed. Mange englændere er ikke tilfredse med metro-arbejdet i den engelske hovedstad, der har i de sidste to år været store forsinkelser og aflyste tog-afgange. De fleste undergrundstationer i den tocifret million by, har været under ombygning, siden London blev tildelt rollen som værtsby.
Det er tredje gang i OL historien, at London bliver vært for Legene. Første gang var i 1908 og anden gang i 1948. London har som den eneste by i verden været OL værtsby tre gange.
De fleste briter glæder sig til at være vært til sommer og komme helt tæt på Legene, men ikke alle har været tilfredse med forberedelserne til den store event.
Da London, tilbage i 2005 kæmpede for at blive vært, lovede de englænderne, at det ville komme til at give penge i statskassen. Mange var chokeret over budgettet til 100 milliarder kroner, hvor 60 milliarder kroner kom direkte fra skattekassen.
Men det britiske udvalg, BOA (British Organisation Association), lovede tusindvis af nye arbejdsplader til det ret økonomiske ramte England. Men som planerne blev udviklet og man kunne se, at budgettet ikke kunne holdes, søgte man til billigere muligheder - billigere arbejdskraft. Polakker blev hentet op for at udføre det arbejde, som mange arbejdsløse englændere havde håbet på.
Englænderne kan dog glæde sig over, at efter Legene bliver der lavet lejligheder med plads til 15.000 mennesker, hvad der lige nu er OL-byen.
Den britiske regering har brugt omkring 9,3 milliarder pund - godt 83 milliarder kroner - på at forberede London og Storbritannien til OL. Visa, som er en af sponsorerne ved OL, venter, at tilrejsende fans vil spendere omkring 750 millioner pund under sportslegene. Det er over 6,7 milliarder kroner.
Spanair går konkurs. Den skandinaviske flykoncern SAS står tilbage med en regning på 1,42 milliarder kroner.
Det spanske flyselskab Spanair, SAS' tidligere datterselskab, har i dag indgivet konkursbegæring.
Konkursen koster SAS 1,42 milliarder kroner, oplyser flykoncernen i en pressemeddelelse.
- Bestyrelsen i Spanair har i dag besluttet at indgive konkursbegæring, skriver SAS i meddelelsen.
- På grund af situationen i Spanair har SAS besluttet at nedskrive udestående lån og tilgodehavender i Spanair på omkring 165 millioner euro samt reserver på 28 millioner euro i garantier og omkostninger knyttet til konkursen, tilføjer SAS i meddelelsen.
SAS solgte i 2009 det meste af Spanair, men ejer fortsat 10,9 procent af aktierne i selskabet, selvom værdien af aktierne er allerede nedskrevet til 0, lyder det.
Ifølge Ekstrabladet.dk vil alle flyvninger standse efter midnat - det sidste Spanair fly fra Barcelona landede i Kastrup kl. 21.55.
Tre afgange fra Københavns Lufthavn påvirkes lørdag af konkursen: Det drejer sig om en morgen- og eftermiddagsafgang til Barcelona, samt én enkel afgang til Madrid.
SAS vil hjælpe passagererne i det omfang det er praktisk muligt.
Et langskud af Rafael van der Vaart sendte Tottenham videre til femte runde af FA Cuppen med en heldig sejr over Watford.
Det var ellers lavere rangerede Watford, der havde domineret i første halvleg, og i anden havde holdet også gode chancer for at udligne.
Tottenham, der har vundet pokalen otte gange, får i næste runde selskab af Everton, der besejrede Fulham 2-1.
Danny Murphy bragte ellers gæsterne foran på straffe efter godt et kvarter, mens Denis Stracqualursi udlignede efter en halv time. Sejrsmålet faldt et kvarter før tid ved Marouane Fellaini.
undefined
DR Sportens Fodboldmagasin er tilbage med en særudgave på januars sidste dag, hvor vi giver brugerne en hel aftens fodboldsnak. Her følger vi transfervinduets sidste timer, inden det klapper i ved midnat.
Værterne Janus Køster-Rasmussen og Henrik Fallesen har gæster i studiet, der debatterer danske og udenlandske klubbers handler i løbet af januar, og i England og Spanien sidder vores korrespondenter klar med seneste nyt.
Derudover holder vi et vågent øje med Europas andre store ligaer samt har aktuelle aktører med direkte i programmet, når der (forhåbentlig) indløber breaking news. Vi giver dig med andre ord det komplette overblik!
Hiver Paris Saint-Germain og Malága deres mange oliemillioner op ad lommen, vil Real Madrid og FC Barcelona forholde sig passivt, og hvad gør topklubberne i England? Svarene får du i Fodboldmagasinets transfer special, som selvfølgelig også endevender den hjemlige Superliga og 1. division.
Vi sender fra klokken 20 og frem til klokken 1. Programmet bliver udelukkende udsendt som web-radio, så følg med her på siden på tirsdag.
Allerede nu kan du gå ind på Fodboldmagasinets facebook-side og diskutere, hvem der har været de bedste/dårligste vintertransfers i historien.
http://mu.net.dr.dk/admin/programcard/get/?id=urn:dr:mu:programcard:532939206187a21d78e65ad0
Niklas Landin stod endnu en pragtkamp i det danske mål, og han var lettet og glad efter kampen over, at Danmark nu står i EM-finalen.
- Det er det fedeste, det var det, vi lå og drømte sødt om i nat, at vi kunne stå her og smile lidt til alle jer journalister. Og efter vi har været så langt nede i den her turnering, er det jo ekstra syret, siger Niklas Landin til DR Sporten efter sejren over Spanien i semifinalen var i hus.
Bredden på det danske hold er central for, hvordan det er på banen, når det skal afgøres.
- Vi har en ufattelig tro på os selv, og det er nok også derfor, vi kan afgøre de her kampe. Selvom den er helt lige, og det måske endda er dem, der har teten, så har vi de spillere, der skal til for at kunne gå ind og afgøre det. Og i dag havde vi også marginalerne med os, så det er jo ekstra fedt, forklarer Nikals Landin.
Og for Landin i målet, gav kampen mod Spanien lettere arbejdsbetingelser end forventet.
- Det var ikke mange mål, de scorede ude bag fra, og det var godt at se, at vi turde holde os til det og ikke blev bange for, at de kom for tæt på. Det var nemt for mig i dag, for hvis ikke de skød forbi, var de presset så meget, at de var lette for mig at tage, siger Niklas Landin til DR Sporten.
Og nu kan den danske første keeper bare glæde sig over, at Danmark på søndag skal spille finale ved EM.
- Jeg ser rigtig meget frem til den EM-finale. Finale for andet år i træk, det er jo fedt, nu vil vi bare meget gerne have en sejr i den, slutter NIkals Landin.
Præsidenten for det europæiske håndboldforbund (EHF), Tor Lian, har besluttet at stoppe i embedet.
Nordmanden har været præsident siden 2004. På fredagens bestyrelsesmøde i EHF i forbindelse med håndbold-EM i Serbien, offentliggjorde Tor Lian, at han ikke stiller op til genvalg i juni.
I stedet forventes det, at franske Jean Brihault bliver ny præsident. Brihault har været vicepræsident for Lian i otte år, og Lian siger fredag, at han fuldt ud støtter franskmanden og ser Brihault som den rette mand til at lede EHF.
F.C. København har hentet topscoreren i den norske Tippeliga Mustafa ”Mos” Abdellaoue på en fire et halvt årig aftale. Nordmanden med de marokkanske rødder er med på flyet lørdag morgen, når truppen tager på træningslejr i ni dage til La Manga.
Abdellaoue, der i den forgangne sæson var udlejet fra Vålerenga IF til IL Tromsø, scorede 17 gange og havnede derved øverst på Tippeligaens topscorerliste i 2011.
- ”Mos” har en sjælden god evne til at score mål. Hans bevægelser i feltet er smarte, og han rammer målet oftere end de fleste angribere.  Han har således allerede vist sin målfarlighed i den seneste sæson i Tromsø. Nu skal vi først og fremmest hjælpe ”Mos” med at finde sig til rette i København, og så håber vi selvfølgelig, at det også bliver til scoringer i F.C. København, siger FCK's sporsdirektør, Carsten V. Jensen i en pressemeddelelse.
- Jeg er stolt over, at jeg fra i dag spiller i den største klub i Skandinavien. Jeg ved, at der er stor konkurrence i truppen, men jeg er overbevist om, at det vil udvikle mig som fodboldspiller at være oppe i mod så mange klasseangribere. Jeg har haft et fantastisk 2011 i norsk fodbold, men jeg glæder mig meget til udfordringen i en ny liga, og det er ingen hemmelighed, at jeg også drømmer om at spille med F.C. København i Champions League, lyder det fra 23-årige Abdellaoue.
undefined
Du er meget velkommen til at lægge en kommentar herunder (tryk "
I dag er der præcis et halvt år til, London officielt slår dørene op for OL. Det er tredje gang, London er vært for OL, og sommerens Lege kommer til at vare i 17 dage - fra 27. juli til 12. august.
Sidste gang, London var værter, var i 1948 - dét år hvor Danmark hidtil har taget flest medaljer, siden vi var med første gang i 1896. Det blev til 20 medaljer for de danske atleter, hvoraf fem var af guld. Man kunne jo håbe på, at det er den tocifrede millionby, der har den gode indflydelse på de danske atleter.
Til OL i år vil der i alt være 26 forskellige sportsgrene, og Danmark har mulighed for at tage medaljer i 19 af dem.
Her et halvt år før OL har 44 danske atleter kvalificeret sig til Legene. Der er 164 atleter i bruttotruppen + to håndboldhold, så der er stadig mulighed for, at flere danskere kan kvalificere sig.
Foreløbig er seks danskere 
Herunder kan du læse 
- Da det første OL i Athen blev afholdt i 1896, var det med deltagelse fra 14 lande, 12 fra Europa (bla. Danmark) og herudover USA og Australien. I London er der 204 lande, der deltager fra hele verden.
- Gymnasten Larisa Latynina fra Rusland har siden 1964 holdt rekorden for flest vundne OL medaljer. Russeren har i alt vundet 18 OL medaljer. Michael Phelps ligner en, der kan slå den rekord i London, da han tidligere har vundet 16 OL medaljer.
- Italien var egentlig blevet valgt som vært for Legene i 1908, men vulkanen Vesuv gik i udbrud, og de måtte aflyse. London afholdt i stedet deres første OL.
- Før det officielle OL i 1896 havde romerne og grækerne afholdt deres egne Lege. I de år gjaldt det ikke bare om at vinde eller om at tabe, for hvis man tabte dengang, blev det straffet med døden.   - Ordet gymnastik kommer fra ordet "gymnos", som betyder nøgen på græsk. Tidligere var alle gymnaster nemlig nøgne.
- Det var egentlig meningen, at London skulle være vært for et OL i 1944, men på grund af 2. Verdenskrig blev det flyttet til 1948.
- En undersøgelse af Ritzau viser, at danskere glæder sig mere til OL end til EM i fodbold i 2012.   - USA er det mest vindende land igennem tiderne med deres 2514 medaljer, mens Norge har vundet flest medaljer ved vinter-OL, som startede i 1924.
- Når Rio De Janeiro i Brasilien er vært i 2016, bliver det det første land i Sydamerika, der afholder et OL. Afrika er derefter det eneste kontinent, der ikke har afholdt et OL - udover Antarktisk.
- De moderne leges grundlægger, Pierre de Coubertin (1863-1937), tegnede de fem olympiske ringe. De symboliserer de fem verdensdele: Asien, Oceanien (Australien), Europa, Afrika samt Nord- og Sydamerika som en verdensdel. Farverne i ringene udgør farverne i alle landes nationalflag; blå, gul, sort, grøn, rød på hvid baggrund.
- Citius - altius - fortius (Hurtigere - højere - stærkere) er det olympiske motto. Vi kan takke den franske Baron Pierre de Coubertin for mottoet og for stort set alt andet, som har med OL at gøre. De antikke olympiske lege blev sidst holdt i år 393, men Coubertin fik dem genoplevet ved en kongres i Paris i 1894.
 
Ifølge den norske avis VG så skriver den norske landsholdsspiller Mostafa "Mos" Abdellaoue under på en fire og et halvt år lang kontrakt med FC København fredag.
Den 23-årige angriber har været på tale hos de danske mestre igennem nogle uger, og dags dato skulle aftalen altså falde på plads.
Den norske avis mener at vide, at spilleren fra Vålerenga er klar til at tørne ud for københavnerne.
- Vi kan tage en snak om det i morgen (fredag, red.), skrev Mostafa "Mos" Abdellaoue i en SMS til avisen torsdag.   Han besøgte også den danske hovedstad i mandags, hvor han rejste hjem igen med et kontraktforslag og torsdag bestemte han sig ifølge VG for at skrive under.
"Mos" debuterede på det norske landshold, da det mødte Danmarks ligalandshold i Thailand tidligere på måneden.
Hans storebror Mohammed Abdellaoue spiller i den tyske Bundesliga for Hannover 96.
Lyngby får ikke meget glæde af Kim Aabech i foråret, for angriberen har fået otte spilledages karantæne for at have spillet på en kamp, han selv deltog i.
DBU's disciplinærudvalg anser det for at være en form for matchfixing, at Kim Aabech har spillet på en kamp, han selv deltog i. Han er samtidig blevet straffet for at have givet "urigtige oplysninger" - det vi andre kalder at have løjet.
Den 6. november sidste år satte Kim Aabech i alt 6.500 kroner på 13 væddemål, og de tre af dem var på kampen mellem FCK og Lyngby, som han selv var udtaget til.
- En fodboldspillers væddemål på en kamp, den pågældende selv deltager i - og tilmed indskyder penge på nederlag til sit eget hold - sår tvivl om spillets præmis, nemlig at spillerne på hvert hold spiller for at vinde.
- Væddemål i sportsspil på egne kampe betragtes som miskrediterende for dansk fodbold og er ifølge DBU's Etisk Kodeks samt Cirkulære 73 ulovligt, lyder det i DBU's kendelse.
Kim Aabech blev skiftet ind 19 minutter før tid, og FC København tabte kampen 0-3.
I Lyngby Boldklub skal de lige overveje, hvis og om dommen skal have nogen konsekvens for Kim Aabech ud over den, som DBU står bag.
- Vi har modtaget dommen og læser den grundigt igennem, og så tager vi en snak med Kim og tænker os om.
- Derefter melder vi noget ud i forhold til, hvordan vi agerer i forhold til Kim, siger Niels Frederiksen, træner i Lyngby, til DR Sporten.
Kim Aabech har hele vejen igennem hævdet, at han spillede kuponerne for sin bror, og at kun et af væddemålene var på Lyngbys kamp mod FCK.
DBU har undersøgt sagen, og det viser sig, at Kim Aabech havde spillet på tre væddemål med Lyngby som taber.
Det var Lyngbys advokat Steen Rode, der 14. november gjorde DBU's advokat Thomas Jønsson opmærksom på, at en spiller i klubben havde indgået væddemål på kampen.
- Den 17. november meddelte Thomas Jønsson, at han og DBU ikke kunne modtage sådanne fortrolige oplysninger med frigørende virkning for Lyngby, hvorefter DBU indledte disciplinærsagen mod spilleren, skriver DBU.
Unionen skriver videre, at en klub ifølge DBU’s Standardspillerkontrakt kan opsige en spillers kontrakt, hvis den pågældende findes skyldig i matchfixing, som betragtes som en væsentlig misligholdelse af kontrakten.
DBU slår fast, at Kim Aabech vidste alt om, at spil på egne kampe er ulovligt. I januar 2011 deltog Aabech i et foredrag om matchfixing.
Sagen er den første, der behandles, efter at DBU sidste år justerede og dermed strammede op på regelsættet og lovgrundlaget.
Karantænen træder i kraft omgående, Kim Aabech er dermed spærret i Lyngbys otte første kampe i foråret. Det betyder, at han kun står til rådighed for klubben i sæsonens syv sidste kampe.
Dommen kan ikke ankes.
Selv om der fortsat resterer en spillerunde er alt afgjort i gruppe C i Africa Cup of Nations. Med Tunesiens sejr over Niger og Gabons gevinst mod Marokko er tuneserne og gaboneserne begge klar til kvartfinalerne.
Begge hold har maksimumudbyttet seks efter de første to kampe. Marokko og Niger kan i sidste kamp blot kæmpe om at undgå gruppens sidsteplads.
Specielt værtsnationen Gabons sejr blev til under dramatiske omstændigheder. Sejrsmålet blev scoret på frispark af Bruno Mbanangoyé efter hele otte minutters tillægstid.
Det var forsvarenes kamp, da Danmark vandt semifinalen over Spanien ved EM i Serbien.
Begge hold havde svært ved at gennemtrænge modstandernes forsvarsmur, og spaniernes meget offensive stil voldte undervejs danskerne en del besvær.
- Det var en hård kamp, de dækkede fantastisk op, men vi dækkede også fantastisk op, siger landstræner Ulrik Wilbek til TV 2.
- Det var en taktisk forsvarskamp, hvor begge hold havde det svært angebsmæssigt, mener Wilbek.
Sejren i semifinalen var en gentagelse af sidste års VM-semifinale mod samme modstander, og landstræneren havde da også på forhånd troet på sejren.
- Jeg mente, vi havde en god chance for at vinde, og vi førte jo også stort, men de kom godt igen.
- Heldigvis havde vi Rasmus Lauge til at løbe mod deres mål. Han spillede en fantastisk kamp, roser Wilbek.
Han giver til sidst følgende opskrift på, hvordan Danmark efter en dårlig start ved EM pludselig står i EM-finalen.
- Held. Og så er vi blevet gode, som turneringen er skredet frem, siger Wilbek.
Guldsnakken er for en stund lagt lidt på hylden hos de danske håndboldherrer, for det gælder først og fremmest om at slå Spanien i aftenens EM-semifinale.
Mikkel Hansen vil dog hjertens gerne gå hele vejen ved slutrunden i Serbien, hvor Danmark kun mangler to sejre for at stå øverst på skamlen.
- Ingen tvivl om det. Der er ikke noget bedre end at vinde i min verden. Alle, der har prøvet at vinde noget, ved, at følelsen er den bedste i hele verden.
- Det er derfor, man tonser rundt og smadrer sig selv konstant. Det er for at vinde de her kampe, semifinaler og finaler. Det er de kampe, vi spiller for, siger Mikkel Hansen.
undefined
- Jeg tror ikke, vi har set toppen af det, vi kan præstere. Jeg håber helt sikkert, vi har mere i posen.
- Og hvis jeg ikke troede på, at vi kunne slå Spanien, så sad jeg ikke her. Men jeg har også meget respekt for dem. Der er ingen tvivl om, at de har et rigtigt godt hold, men det har vi også, siger han.
undefined
- Det næste projekt er at vinde over Spanien. Det bliver en spændende kamp. Spanien er måske det bedst spillende og mest stabile hold.
- Omvendt har vores formkurve gået sådan her, siger Mikkel Hansen og illustrerer kurven med næsten lodret håndflade op mod loftet.
- Vi spiller bedre og bedre for hver kamp, der går. Og med mere og mere selvtillid. Så selv om vi ved, det bliver en svær kamp, så tror vi også på os selv, understreger han.
undefined
Danmark indleder semifinalen mod Spanien med Lars Christiansen på venstre fløj. Det har ellers de seneste kampe været Anders Eggert, der er startet på den plads, men i aften er det altså rutinerede Christiansen, der er med fra start.
- Det kunne lige så godt være blevet Eggert. Men Lars har en lille smule mere fysik til at hjælpe med at stoppe deres stregspiller Aguinagalde. Han spillede også en fin anden halvleg mod Sverige, og så startede han i øvrigt også i semifinalen mod Spanien ved VM sidste år og gjorde det fint, forklarede assisterende landstræner Peter Bredsdorff-Larsen før kampen.
Ud over Lars Christiansen, er det Hans Lindberg på højre fløj, Kasper Søndergaard på højre back, Bo Spellerberg som playmaker, Mikkel Hansen på venstre back, René Toft Hansen på stregen og Niklas Landin i målet.
I forsvaret kommer Kasper Nielsen ind i stedet for Bo Spellerberg, mens Mads Christiansen bytter med Kasper Søndergaard.
Taekwondokæmperen Philip Reyes kommer desværre ikke til OL i London.
Ved et kvalifikationsstævne i Rusland tabte han sin første kamp i -58 kiloklassen med 6-7 til Andrei Rotaru fra Moldova, hvor de måtte ud i en såkaldt sudden death for at afgøre den lige kamp.
- Det er meget skuffende, når jeg har arbejdet så hårdt for det her.
- Jeg synes, han fik et par nemme point i dag. I sudden death troede jeg, at jeg scorede, og så angriber han lige efter og scorer i stedet det afgørende point, siger Philip Reyes.
Sandra Christensen bliver heller ikke en del af Danmarks olympiske trup. Hun tabte ligeledes i første runde med 0-7 til Kristina Kim fra Rusland.
Sidste danske chance for en OL-billet i taekwondo står Zakaria Asidah for. Den erfarne kæmper skal i aktion lørdag i klassen for plus 80 kilo.
Alle tre kæmpere stiller op for Nørrebro Taekwondo Klub.
De danske håndboldherrer er blot to sejre fra at gentage guldtriumfen fra EM i 2008. Fredag venter første svære sten på vejen - semifinalen mod Spanien.
Fem af de danske spillere, der er med ved EM i Serbien, var med til at vinde guld i Norge for fire år siden.
Og selv om der på mange måder er tale om et nyt hold, så kan det give et mentalt rygstød at vide, at det kan lykkes.
- Der er ingen tvivl om, at det giver noget tro på, at det kan lade sig gøre, siger Lars Christiansen.
undefined
- Smagen af guld er fantastisk. Og det kan jo nå at blive til en gang mere. Vi kan jo selv spille os til en mulighed for guldet, men der er lang vej, og kampen mod Spanien bliver ikke nem.
- Nu står vi pludselig i en semifinale. Det har været en lidt speciel og bumpet vej herhen, men alle ved, at nu kan det ske igen. Når Danmark står i en semifinale, tager alle det seriøst, og så kan alt ske, mener Lars Christiansen.
Hans Lindbergs vinderinstinkt er tunet ind på succes ved slutrunden i Serbien, og guldtriumfen fra 2008 kan være med til at give holdkammeraterne tro på det.
- Det kan måske give det, at vi ved, det kan lade sig gøre. Vi har prøvet det før. Vi ved, hvordan det er at stå i sådan en situation.
- Så må vi se, om det er godt nok til at slå et godt kørende spansk hold. Det er en vind eller forsvind-kamp, understreger Lindberg.
Kasper Nielsen, som i 2008 stod side om side i forsvaret med typer som Lars Jørgensen, Joachim Boldsen, Kasper Hvidt og Torsten Laen, kan se en parallel til guldet for fire år siden.
- Vi kan tænke tilbage på en fed og fantastisk oplevelse, hvor vi også havde problemer i starten af turneringen og siden voksede med opgaven. Dengang blev vi også bedre fra kamp til kamp, siger Kasper Nielsen.
Bo Spellerberg og Kasper Søndergaard var også med til at vinde guld i Norge.
undefined
Lasse Svan Hansen fik også tid på banen mod Spanien i semifinalen, og han mente, at marginalerne mere og mere falder til Danmarks side.
- De marginaler, vi manglede i starten af turneringen, dem har vi så sandelig fået her til sidst. Det vil vi også gerne lige have i den sidste kamp, sagde Lasse Svan Hansen efter kampen mod Spanien.
- Jo bedre, vi spiller, så søger vi også heldet. Og det synes jeg egentlig også har været tilfældet hos os, men man kan se meget sort og hvidt på det. I starten, der var det bare meget stolpe ud, og i dag var det bare stolpe ind, forklarer Lasse Svan Hansen til DR Sporten.
Og selvom det længe har været op af bakke for Danmark, har højre fløjen fra Flensburg-Handewitt ikke svært ved at se, hvad der er sket med holdet.
- Lige siden vi fandt ud, vi skulle i den semifinale, har alle jo tænkt på den finale, fordi vi vil alle sammen gerne have slettet det nederlag fra sidste år, hvor vi tabte i VM-finalen, siger Lasse Svan Hansen til DR Sporten.
- Vejen dertil har været lidt broget, men der er virkelig mange, der har vist god moral på det her hold og virkelig er steppet op, når det mest gælder. Vi har selv klaret den første del af det, som vi skulle. Vi har forvandlet os fra ikke at spille særlig godt i starten til at komme tæt på det spil, vi også spillede ved VM sidste år, slutter Lasse Svan Hansen.
Levi Leipheimer har overtaget førertrøjen fra Alberto Contador i den argentinske etapeløb Tour de San Luis, hvor det på fjerde etape gjalt en 19,5 kilometer lang enkeltstart.
Og på andenpladsen i den samlede stilling er tyskeren Stefan Schumacher, som efter endt dopingkarantæne har fået chancen på Michael Rasmussens Christina Watches-hold.
- Jeg ville virkelig gerne vinde i dag. Og jeg følte mig rimelig sikker på sejren undervejs, fordi jeg fik Bert Grabschs (holdkammerat, red.) mellemtider, og jeg lå foran ham, og han er jo tidligere verdensmester, siger Leipheimer ifølge cyclingnews.com.
Amerikaneren er skiftet fra Team RadioShack til Omega Pharma-QuickStep i år og kørte i mål på 22,33 minutter, og slog dermed sin nærmeste konkurrent Vincenzo Nibali fra Italien og Liquigas-holdet med 23 sekunder.
Og ind på tredjepladsen kørte Schumacher slået med yderligere 15 sekunder, mens Team Saxo Bank spanske stjerne måtte nøjes med en sjetteplads.
Bedste dansker på enkeltstarten var Saxo Banks Christopher Jensen, som kørte i mål som nummer 21, små to minutter efter vinderen.
Samlet har Stefan Schumacher 53 sekunder op til Leipheimer, mens Nibali følger kun to sekunder efter på tredjepladsen. Alberto Contador er nu nummer fire yderligere to sekunder efter.
Michael Rasmussen er bedste dansker i det samlede klassement som nummer 59 - præcis 11 minutter efter Leipheimer.
Den tidligere OB-målmand Roy Carroll skal fremover spille i den græske fodboldliga for Olympiakos.
Den 34-årige nordirer med en fortid i Manchester United skifter fra OFI Kreta til den græske klub, og han er blandt andet blevet lokket af muligheden for at spille europæisk fodbold.
Olympiakos er fortsat med i Europa League i denne sæson, men Carroll stiler endnu højere.
- Jeg håber, at vi spiller med i Champions League næste år. Men det kræver selvfølgelig, at vi vinder mesterskabet, siger den tidligere landsholdsmålmand til klubbens hjemmeside ifølge soccernet.com.
Olympiakos ligger lige nu nummer to i den græske liga, fem point efter Panathinaikos.
Efter et halvt år som træner for 1. FC Köln er Ståle Solbakken ganske klar over, at lunten er kort i den tyske domkirkeby.
Solbakken regner med, at der bliver ballade, hvis hans mandskab forlader lørdag aftens hjemmekamp mod titelaspiranterne Schalke 04 uden point.
- Jeg regner med et eller tre point, men jeg ved også, at der kan blive teater, hvis vi taber, siger Solbakken.
1. FC Köln indledte i sidste weekend forårssæsonen med et nederlag til VfL Wolfsburg.
Hans Lindberg fremhævede det danske forsvarsspil efter semifinalekampen mod Spanien.
- Det var en forsvarskamp, må man sige. Vi spiller ikke særlig godt angrebsspil, det er jo faktisk kun Lauge, der spiller fantastisk i angrebet. Men sidst har vi heldet på vores side. De sidste to mål, vi laver rammer den en parade og går ind, det er det lille held, man skal have for at komme videre i finalen, sagde Hans Lindberg til DR Sporten efter finalepladsen var i hus.
Og det var en anderledes taktik, det danske hold havde valgt mod det spanske hold, og det var under alle omstændigheder ikke det, spanierne forventede.
- Det var vores taktik at stå fladt på dem og lade dem skyde ude fra, og vi kunne godt mærke, det frustrerede dem. Det gik super godt i dag, de havde virkelig problemer med at lave mål, må man sige, forklarer Hans Lindberg.
- Det er håndbold og det bølger frem og tilbage. Sådan er håndbold, der er meget på spil i en semifinale, og det var ikke nogen køn kamp, men heldet var heldigvis vores til sidst, siger Hans Lindberg om finalepladsen.
Finalen spilles søndag, og hvis det står til Danmarks højre fløj, så kan det være lidt hip som hap, hvem modstanderen bliver.
- Jeg kunne godt tænke mig at spille mod Kroatien, fordi jeg har tre kroatiske holdkammerater, men det kunne også være fedt at få revanche mod Serbien, så jeg er egentlig lidt ligeglad. Lige nu er jeg bare glad for, at vi er i en finale, det er det fedeste, slutter Hans Lindberg til DR Sporten.
Årets ene semifinale ved Australian Open er en gentagelse af sidste års finale i samme turnering, hvor Andy Murray stod over for den stærke serber Novak Djokovic.
Men selvom serberen for et år siden slog en chanceløs Murray med 6-4, 6-3 og 6-2 er briten fuld af selvtillid, før kampen begynder fredag morgen dansk tid.
- Jeg har glemt alt om kampen. Det nytter ikke at tænke på fortiden, siger han til BBC.
- Jeg har helt klart lært meget af den kamp, men når semifinalen er i gang, vil jeg kun tænke på min egen taktik på dagen, siger han.
Murrays form dykkede markant efter nederlaget sidste år. Han tabte sine første kampe ved de tre efterfølgende turneringer i Rotterdam, Indian Wells og Miami.
Han mener dog, at der var en helt naturlig årsag til, at han dengang tabte til Novak Djokovic. Serberen havde nemlig efterfølgende et suverænt år, hvor han også vandt Wimbledon og US Open.
- Efter det år han havde, var nederlaget faktisk slet ikke så skidt. Så kampen bliver et godt pejlemærke for, hvor langt jeg er nået siden sidste år, siger verdens nummer fire.
Skotten vil spille tålmodigt og vente på sin chance i semifinalen.
- Jeg bliver nød til at spille en tålmodig kamp, hvor jeg vælger at være aggressiv på de rigtige tidspunkter, siger Murray, som kun har tabt et enkelt sæt i turneringen. Og det håber han bliver en fordel.
- Jeg bliver nødt til at spille lange dueller mod de spillere, jeg skal møde nu, så jeg har brug for friske ben, siger han.
Skotten har fået ny træner - legenden Ivan Lendl - og det kan ifølge semifinalemodstanderen blive en fordel for Murray.
- Han har altid været i rigtig god form, og det beviser han gang på gang. Jeg tror, at vi vil se effekten af hans nye træner i fremtiden, siger Novak Djokovic til BBC.
Vinderen af duellen skal i finalen op mod spanieren Rafael Nadal, der i sin semifinale slog schweiziske Roger Federer.
/ritzau/
Politiet ransagede fredag flere adresser på Fyn i jagten på det våben, der blev brugt ved en skudepisode i Svendborg fredag morgen. Ransagningerne fortsætter lørdag.
- Vi skal ransage tre-fire steder. Vi har nået nogle i dag, men må vente med de sidste til det er blevet lyst i morgen, fortæller lederen af lokalpolitiet i Svendborg, Niels Christian Larsen, sent fredag aften.
Beboerne på Folehaven i Svendborg blev vækket tidligt fredag morgen, da der blev affyret syv skud fra en bil mod et hus på vejen. I huset bor en ansat i Nordfyns Kommune, der har til opgave at afsløre sociale bedragere.
Fredag eftermiddag anholdt politiet en mand fra Nordfyn. Den 45-årige mand, der i forvejen er kendt af politiet for personfarlig kriminalitet, sigtes for drabsforsøg.
- Men først lørdag formiddag vil det blive afgjort, om han skal fremstilles i grundlovsforhør, siger Niels Christian Larsen.
I Nordfyns Kommune er der glæde over anholdelsen.
- Vi håber, at Fyns Politi har fat i den rigtige gerningsmand, således at vores medarbejder og hans familie kan få lidt ro.
- Det er også klart, at denne episode har skabt stor utryghed blandt vores ansatte, så længe vi ikke kender motiv og gerningsmand, siger borgmester i Nordfyn Kommune, Morten Andersen (V).
Det er ikke usædvanligt, at ansatte i kommunerne oplever vold og trusler på deres arbejdsplads, men det er helt usædvanligt, at det sker på en medarbejders adresse.
Det siger faglig sekretær i HK/Kommunal Pia Lund Jeppesen.
- Vi aldrig set før, at en medarbejder har været i fare i sit hjem. Her har også medarbejderens familie været i fare. Det er her, hvor grænsen flytter sig, og det er helt uacceptabelt, siger hun.
Medarbejderen bor i Svendborg, men arbejder på rådhuset i Otterup. Han er kontrolmedarbejder og har til opgave at afsløre socialt snyd.
- Jeg er ret sikker på, at nogen har ønsket at give mig en advarsel, og jeg har fortalt politiet om min mistanke og givet dem et navn, har den 53-årige fortalt lokale medier.
Kommunen har efter skudepisoden indført ekstra bevogtning på rådhuset i Otterup og vil fortsat gøre det i den kommende uge.
Håndboldkvinderne fra Viborg indtager igen førstepladsen i ligaen. Holdet besejrede i aften HC Odense 32-20 efter 17-7 ved pausen. Marit Malm Frafjord og Maria Fisker blev topscorere med hver seks mål. Viborg ligger siden om side med Team Tvis Holstebro i ligaen - Viborg har dog spillet en kamp mere end vestjyderne.
I den anden ende af rækken var der dejlige point til Silkeborg/Voel, som vandt 22-19 på udebane over Aalborg DH. Også SK Aarhus fik fuldt udbytte hjemme med sejren på 31-24 over Vejen.  
SK Aarhus:  Natascha Ohlendorff 9, Anna-Sophie Okkels 7, Karen Nørgaard 4, Signe Uhrskov 3, Sofie Bloch-Sørensen 2, Thilde Mathiasen 2, Lene Bendixen 2 (1), Simone Antonia 1, Ina Damsted 1.
KIF Vejen:  Ida Bjørndalen 8 (3), Maida Arslanagic 6, Louise Føns 3, Lise Binger 2, Young Sook-Huh 2, Mia Boesen 1, Pernille Frost Andersen 1, Charlotte Højfeldt 1.
Udvisninger: SK Aarhus 1, KIF Vejen 4.
Viborg HK:  Marit Malm Frafjord 6, Maria Fisker 6, Pernille Holst Larsen 4, Mouna Chebbah 4, Johanna Ahlm 4, Isabelle Gulldén 3 (2), Julie Aagaard 2, Grit Jurack 1, Anne Cecilie De La Cour 1, Cristina Varzaru 1.
HC Odense:  Thea Keller Roesbjerg 5, Mathilde Jensen 4, Beatrix Benyats 3, Susanne Madsen 3, Kamilla Kristensen 3, Mathilde  Bjerregaard 1, Pearl Vissel 1.
Udvisninger: Viborg HK 2, HC Odense 2.
Tilskuere: 521.
Aalborg DH:  Stine Jørgensen 8 (1), Sabine Pedersen 3, Dzenita Bajic 2, Iben Due 2, Rikke Ebbesen 2, Alette Stang Andersson 1, Louise Lindholm 1.
Silk./Voel:  Lina Rask 6, Jette Hansen 6, Erna Prainsdottir 2, Kirsten Balle 2, Miriam Juul 2, Lise Kirkegaard 2 (1), Hanne Nielsen 1, Sandra Kjær 1.
Udvisninger: Aalborg DH 2, Silk./Voel 2.
Der er en del venskaber mellem spillerne på det danske og det spanske håndboldlandshold, der i aften skal have afgjort, hvem der skal i finalen ved EM i Serbien.
Men der er også danskere, der ikke er i kridthuset hos spanierne efter sidste års VM-semifinale i Sverige, som Danmark vandt klart med 28-24.
Kampen endte i tumult, fordi Hans Lindberg efter spaniernes mening var lidt for overlegen, da han lukkede kampen med en blærerøvsafslutning fra fløjen.
Det betød, at Kasper Søndergaard blandt andet havnede i livtag med et par spaniere, og de har tilsyneladende ikke glemt den episode endnu.
- Jeg spillede træningskamp for Skjern mod Atlético Madrid i sæsonoptakten, og der røg jeg ind i nogle ordentlige øretæver. Så jeg skal sikkert også nok få nogen på æsken i morgen (fredag, red.), for de er stadig sure, siger højrebacken til B.T.
Hans Lindberg forventer også en hård kamp, men er ellers ret ligeglad med, om spanierne stadig bærer nag.
- De mente jo, at jeg krænkede deres ære og trådte på dem, mens de lå ned, og det var de sure over. Men der var jeg jo af en helt anden opfattelse. Men for mit vedkommende er det ude af verden, siger Lindberg til B.T.
Når Serbien og Kroatien mødes i aften ved EM i herrehåndbold i Beograd, er det et opgør, som trækker dybe og smertefulde spor i de to nabolandes nationalfølelse.
Det forklarer Tea Sindbæk, forsker ved Center for Europæiske Studier på Lund Universitet og ekspert i nationale strømninger i det tidligere Jugoslavien.
- Sport er jo aldrig bare sport. Og især i disse to lande er der tradition for, at sådanne begivenheder bliver utroligt værdiladede, fordi de har en konfliktfyldt historie bag sig, siger Tea Sindbæk.
De to befolkningsgrupper var i konflikt under 2. Verdenskrig, og igen under 1990'ernes blodige krig i det tidligere Jugoslavien.
- Sportsopgør er en direkte national konfrontation, ganske vist på et symbolsk plan. Kampen går hen og bliver en symbolsk krig, siger Tea Sindbæk.
Der er udsendt 5000 politifolk til at eskortere kroatiske fans sikkert til kampen. Og det er nødvendigt, for når tilhængerne hele tiden går efter at provokere og ydmyge, så vil der være nogle, der træder over grænsen.
Kroatiske fans blev onsdag overfaldet af cirka 50 serbiske fans udstyret med køller. Angiveligt fordi kroaterne havde nævnt det unævnelige, nemlig de serbiske krigsforbrydelser ved Vukovar.
 - Vi ser jo mange gange, at sportsopgør bliver blæst ind i store nationale politiske og historiske sammenhænge.
- Englænderne refererer hele tiden til 2. verdenskrig. Efter VM-finalen i 1966 sagde de, at nu har vi vundet to verdenskrige og en VM-finale over Tyskland, siger Tea Sindbæk.
Også i forholdet mellem Danmark og Sverige drages historiske paralleller. Der snakkes om arvefjendeopgør og blandt andet ved VM i herrehåndbold sidste år i Sverige, blev der snakket om "dansk invasion" og at "Danmark har erobret Malmø".
Selv om nationalismen blomstrer i forbindelse med sportsopgør, så er det dog ikke ensbetydende med, at befolkningsgrupperne på alle planer hader hinanden. Heller ikke serbere og kroater, siger Tea Sindbæk.
- Præsidenterne mødes jævnligt og forholdet på det politiske plan er godt. Der findes selvfølgelig grupper af serbere, som ikke kan lide kroaterne og omvendt. Der er masse af fjendtlighed, men også masser af venskabelighed mellem dem, siger Tea Sindbæk.
Kampens mellem Serbien og Kroatien fløjtes i gang klokken 20.15 fredag aften.
Der bliver gensyn med værtsnationen, når det danske håndboldlandshold søndag spiller finale ved EM i Serbien.
Det står klart, efter at serberne fredag aften vandt sin semifinale med 26-22 over naboerne fra Kroatien foran 20.000 ellevilde tilskuere i Beograd.
I øredøvende larm fik kroaterne ellers indledningsvis rigtig godt fat og førte stort set hele første halvleg. Stillingen var 14-13 til Kroatien, da spillerne gik til pause, men det lagde ingen dæmper på entusiasmen hos hjemmeholdets fans.
Og Beogradska Arena kogte nærmest over, da Serbien på en god periode i første del af anden omgang fik vendt kampen på hovedet og bragte sig foran med fire mål.
Bagspillerne Marko Vujin og Momir Ilic var igen de bærende kræfter for Serbien. Vujin scorede seks gange, mens Ilic bidrog med hele otte scoringer, heraf fire på straffekast.
Målmand Darko Stanic stod endnu en gang en pragtkamp i det serbiske mål til stor jubel for de serbiske tilskuere, som brølede hans efternavn igen og igen.
I anden halvleg faldt det ellers så velstrukturerede kroatiske forsvarsspil fra hinanden, og de virkede kyst af kulissen og det tændte serbiske hold.
Mens lydniveauet steg til helt ukendte decibel, spillede serberne sig sikkert i finalen og kan dermed bruge de næste to dage på at genopfriske den opskrift, der gav sejr over danskerne i det seneste opgør.
Det var i den indledende runde, at Danmark og Serbien mødtes første gang.
Dengang vandt serberne 24-22 i en kamp, hvor Danmark ellers førte med to mål ved pausen, men hvor målmand Darko Stanic i anden halvleg helt tog modet fra de danske skytter.
Finalen spilles søndag klokken 17 i kæmpehallen i den serbiske hovedstad, hvor danskerne godt kan indstille sig på at komme op imod en solid lydmur.
Serbien:  Momir Ilic 8 (4), Marko Vujin 6, Ivan Nikcevic 4, Alem Toskic 3, Ivan Stankovic 3, Nikola Manojlovic 1, Rajko Prodanovic 1.
Kroatien:  Marko Kopljar 7, Igor Vori 4, Blazenko Lackovic 3, Ivan Cupic 3 (2), Ivano Balic 2, Zlatko Horvat 1, Denis Buntic 1, Ivan Nincevic 1.
Udvisninger: Serbien 3, Kroatien 2.
Tilskuere: 20.000.
Selv om han på de to første to dage af Abu Dhabi Golf Championship har været bedste mand i et enormt stærkt felt, var unge Thorbjørn Olesen alligevel ikke jublende, da han i klubhuset skulle gøre status over sit spil.
- Det er lidt ærgerligt at slutte med en bogey, men jeg spillede godt, så jeg er tilfreds, siger den 22-årige dansker ifølge golfsitet teetime.dk.
Olesen begyndte dagen på en delt niendeplads og lagde stærkt ud med tre birdier på de fire første huller.
Han sluttede dagen i fem slag under par, og det betyder, at han samlet set med syv slag under par er bedre end verdensstjerner som Tiger Woods og Rory McIlroy, der begge er to slag efter. Der er dog to, der er endnu tættere på Olesen. Nordirske Gareth Maybin og italieneren Matteo Manassero er kun et slag efter på en delt andenplads.
Han er dog også klar over, at der bare skal én dårlig runde til for at smide forspringet hen over weekenden.
- Der er så mange gode spillere i turneringen, og det bliver svært. Hvis Tiger spiller godt, så tror jeg ikke, at man kan slå ham.
- Men jeg forsøger at spille mit eget spil og vil prøve at være med fremme på søndag, siger Olesen.
Han får i løbet af weekenden følgeskab af tre andre danskere - Anders Hansen, Thomas Bjørn og Søren Hansen.
Førstnævnte er den største trussel i den samlede stilling, hvor han på en delt 16.-plads er fire slag efter sin landsmand.
Søren Kjeldsen havde endnu en dårlig dag i ørkenen og sluttede langt uden for cuttet med en samlet score på 10 slag over par på en 123.-plads.
Fredag aften kl. 17.45 er der ingen andre til at hjælpe Danmark videre ved EM i Serbien.
Spanien er den direkte modstander i en kamp, hvor vinderen får en finalebillet, mens taberen må nøjes med en bronzeduel på søndag.
Danmark skal især passe på følgende store profiler i EM-semifinalen:
undefined
undefined
undefined
undefined
Det er en lettet Mikkel Hansen, der ser tilbage på 60 hæsblæsende minutter, da Danmark i semifinalen besejrede Spanien med 25-24.
Dermed er Danmark klar til finalen ved EM i håndbold i Serbien.
- Det holdt hårdt, men vi er selvfølgelig glade for at være videre, siger Mikkel Hansen til TV 2.
Efter tre afbrændere i første halvleg lignede det en sjælden, målløs halvleg for den danske superskytte.
Men direkte på frikast i overtiden fik han alligevel på imponerende vis klemt bolden ind i det spanske mål og dermed øget den danske pauseføring fra et til to mål.
- De var alle sammen små i den spanske mur. Jeg var heldig, at bolden snittede en og røg ind. Det var godt mentalt før anden halvleg, lyder det fra Mikkel Hansen.
Han brugte 12 skud til sine fire mål, men imponerede til gengæld med en stribe blændende frispilninger til sine holdkammerater.
- I dag var jeg ikke supergodt skydende, og når det ikke kører, så må jeg spille holdkammeraterne, og det lykkedes fint i dag, siger Mikkel Hansen, der fortæller, at stemningen i det danske omklædningsrum var høj efter kampen.
- Folk var rimelig meget oppe at ringe, vi er kommet i finalen fra baghjul. Og det var en sjov kamp i dag, siger Mikkel Hansen.
målsætning, som Team Danmark og Danmarks Idræts-Forbund meldte ud på dagens pressemøde. Syv medaljer er målet ved OL i London. Samme antal, som Danmark vandt ved Legene i Beijing i 2008.
På forhånd havde jeg gættet på, at målsætningen var gået på syv eller otte medaljer, så overrasket blev jeg ikke. Men jeg havde håbet, at de to organisationer havde gennemskuet noget, jeg ikke havde, og havde sat ni medaljer som mål.
Ni medaljer, mere end Danmark har vundet ved et enkelt OL siden 1948, ville nemlig have givet OL-optakten lidt ramasjang, og det kunne de kommende måneder godt trænge til.
                         *****
, at daværende Team Danmark-direktør Preben Kragelund primært skød fra hoften, men der var nu tale om et dejligt frisk bud, da han forud for OL i Athen 2004 lancerede en målsætning på hele 10 medaljer.
Det endte med otte medaljer, og det var ganske godt. Og selv om målsætningen ikke var blevet opfyldt, havde den alene skabt en optimisme og en interesse, der i sig selv var værdifuld.
                         *****
i London vil Team Danmark og DIF måske justere målsætningen, som formentlig højst kommer til gå en enkelt medalje op eller ned. Og idéen med en officiel målsætning er naturligvis, at den skal være realistisk.
En tommelfingerregel siger, at man skal have to til tre medaljerkandidater for at vinde en medalje, og Team Danmark og DIF vurderer, at Danmark aktuelt har 20-22 kandidater. Det kunne ifølge min hovedregning også have resulteret i otte medaljer som mål.
Men som de to organisationer og flere andre i sportens verden hele tiden påpeger, bliver den internationale konkurrence hårdere og hårdere. Det er bestemt ingen kliché.
                         *****
 var det først og fremmest værtsnationen, der i årene forinden var gået stærkt frem, og det samme er tilfældet forud for London-Legene. Storbritannien ligner nemlig en sportsnation, der vil være tilbage blandt stormagterne.
I 2008 vandt briterne 47 medaljer heraf de 19 af guld. Det kan sagtens være, at de to tal vokser til omkring 60 og 25 - måske endda flere.
Derfor vil syv medaljer også være en glimrende medaljehøst for Danmark. Især hvis minimum to af medaljerne bliver af guld. Og i særdeleshed, hvis den ene bliver hentet i herrernes håndboldturnering.
For i konkurrence med kvindernes tennisturnering er det nok her, de fleste danskere allerhelst vil have en guldmedalje.
Makedonien sikrede sig fredag femtepladsen ved håndbold-EM i Serbien.
I en meget tæt kamp mod Slovenien, vandt makedonerne med 28-27 og sikrede sig dermed adgang til forårets OL-kvalifikationsturnering.
Med nederlaget skal slovenerne håbe på, at Serbien bliver europamestre, for så vil der også være plads til EM's nummer seks i OL-kvalifikationen.
Det bliver en ambivalent weekend for engelsk fodbold. For nok venter en rigtig fed FA Cup-runde  med storkampen Liverpool - Manchester United som hovedattraktionen. Men under glæden ligger der en frygt for, hvordan især den kamp, men også opgøret mellem Queens Park Rangers og Chelsea kommer til at forløbe på tilskuerpladserne.
Jeg har altid set mig selv som en fodboldfanatiker, men jeg har aldrig kunne drive mig selv langt nok til gå fuldstændig bananas over, hvad modstandernes tilskuere gør, synger og siger.
Det kan jeg love for bliver tilfældet i de to førnævnte kampe. Problemet er bare, at det er af de helt forkerte årsager. Racisme-sagerne mellem John Terry/Anton Ferdinand og Luis Suarez/Patrice Evra hænger stadig som en tordnende sky over sæsonen.
Det er svært vurdere, når man bor England, hvor relevant det er for folk i Danmark, men herovre har det virkelig fået spalteplads og sendetid. Det er nu tre måneder siden, det startede. Medierne gør selvfølgelig deres til at bage så meget brød, de kan, over bålet. De Liverpool-fans, som jeg har mødt i løbet af ugen, vil sige, at medierne har været med til at holde bålet igang.
Der er en urokkelig tro på, at de nationale medier har haft som mål at sværte klubben til over denne sag. Der var en Liverpool-fan i onsdags, som sagde til mig: "De gør alt for at please Alex Ferguson." Jeg har hørt argumentet blive fremført før. Ofte fra scousere, men ikke altid.
Der er dem, som synes, at Liverpool og Kenny Dalglish skule have håndteret sagen bedre. Det er primært klubbens umiddelbare reaktion, hvor man forklarede helt eksplicit, at man stod bag Suarez lige meget hvad, og så var der den nu berygtede scene, hvor Liverpool-spillerne tog Suarez-t-shirts på dagen efter dommen, da de varmede op før kampen mod Wigan den 21. december.
Men, siger man. Det er ikke noget, man som sådan skammer sig over. Grunden til, man ærgrer sig, er, at man tror, at Suarez karantæne havde været mindre, hvis Liverpools holdning ikke havde været så krigerisk, som den var.
I London er sagen den samme men alligevel forskellig. Den er mindre profileret på trods af, at det er den engelske landsholdsanfører, som er involveret. Det skyldes nok, at det var mod en modstander fra Queens Park Rangers og ikke mod - lad os sige en sort landsholdskammerat. Indtil nu har det engelske fodboldforbund ikke rørt sig, fordi man afventer Terrys retsmøde den 1. februar. Men på tilskuerpladserne vil den også være lige så giftig. Især fordi John Terry er beskyldt for at sige noget, som han ikke kan gemme bag kulturelle misforståelser.
Se, nu kan jeg jo beskyldes for at hoppe med på medievognen og fokusere på alt andet end det, som skal foregå på fodboldbanen, men omstændighederne - og der må fodboldklubberne også stilles til ansvar - gør, at det er disse sager, som fylder og som kræver opmærksomhed. For eksempel er det politiet, der har bestemt at begge kampe skal spilles lørdag formiddag engelsk tid, fordi de derved bedre kan håndtere, hvis der skulle opstå problemer.
Men der fra må vi - medier, fodboldklubber og fans også tage et ansvar - mod at tage hjem fra weekendens kampe med værdigheden i behold. Hvis der skulle være en enkelt idiot, der råber noget utilgiveligt, så må man sætte det i perspektiv. Der sidder 40.000 andre, som ikke er snotdumme.
Vi får se. Jeg håber, at min næste blog bliver om den fantastisk kamp, det var på Anfield. Ikke om de tilråb, der kom fra tilskuerpladserne.
- hvordan går det i weekenden: Både på banen og tilskuerpladserne?
Det var en glad forsvarskæmpe, der efter kampen gjorde status oven på den danske sejr over Spanien i semifinalen.
- Det havde vi ikke troet på for en uge siden, nul point med over i mellemrunden, og nu står vi i en finale, det er jo sindsygt og uvirkeligt, sagde René Toft Hansen efter semifinalesejren.
Og selvom det blev til en smal semifinalesejr, så føltes det ikke udelukkende sådan på banen.
- En et-måls sejr er jo nok i hvert fald, men jeg synes egentlig, vi havde godt styr på dem hele kampen. Og da de kommer ind i kampen igen, og i stedet for at gøre, som vi gjorde mod Polen, så tager vi det roligt og får en sejr, siger René Toft Hansen til DR Sporten.
- Vi er blevet mere kølige i angrebet, og vi stresser ikke så meget, og så har vi måske også heldet den her gang.
Nu gælder det en finale på søndag, hvor modstanderen endnu ikke kendes, fordi Kroatien og Serbien stadig mangler at spille deres indbyrdes semifinale.
- Jeg vil rigtig gerne have revanche mod Serbien, og jeg tror også, det er dem, der er mest slidte, så lad os da håbe, det er dem, der vinder den kamp, det kunne også være sjovt i den her kulisse, siger René Toft Hansen til DR Sporten.
Selv om Serbien slog Danmark med to mål i den indledende runde ved EM i håndbold, skorter det ikke på respekt hos Balkan-kæmperne, når de to hold på søndag står over for hinanden for anden gang ved mesterskaberne.
- Det bliver svært, siger serbernes største håndboldnavn Momir Ilic til TV 2:
- Alle finaler er svære, men Danmark er et superhold, og det bliver svært at slå dem for anden gang i turneringen.
Ilic var selv en væsentlig årsag til, at det bliver Serbien og ikke Kroatien, der står mellem Danmark og guldmedaljerne på søndag.
Med otte mål blev han serbernes topscorer og spillede i det hele taget en glimrende kamp.
- Vi vil give alt. Tilskuerne giver os ekstra kræfter, siger Ilic, efter at serberne mod Kroatien - præcis som mod Danmark i den første kamp - vendte kampen i anden halvleg efter at have været bagud ved pausen.
- Danmark var ikke så gode i de første kampe. Men de er blevet bedre, og i en finale kan alt ske. Det handler kun om én kamp, ja måske kun én bold, lyder det fra Momir Ilic i minutterne efter Serbiens sejr på 26-22.
Danmark er i EM-finalen efter en dramatisk afslutning på semifinalen mod Spanien, som endte 25-24 efter en scoring af Mikkel Hansen et minut før tid.
Danmark havde et overtag kampen igennem, førte 12-10 ved pausen og satte en femmålsføring overstyr, inden det hele endte uhyre tæt.
Det blev en noget ujævn første halvleg. Danmark kom nervøst fra land og havde det svært overfor det spanske forsvar. Afslutningerne var halvhjertede, mens spanierne overbevisende slog til i den anden ende. Bagud 3-7 efter knap et kvarter tog Ulrik Wilbek en time-out og skiftede Bo Spellerberg ud med Rasmus Lauge. Og det gav straks pote.
undefined
Lars Christiansen havde fået chance fra start på venstrefløjen men kom først på måltavlen efter 20 minutter ovenpå et par afbrændere - herunder et straffekast. Det betød da også, at Anders Eggert kom ind næste gang, der skulle skydes fra pletten, og han lobbede frækt bolden over keeperen.
undefined
Rasmus Lauge hamrede bolden ind tre gange i begyndelsen af anden halvleg til dansk føring 15-12. I den anden ende kunne spanierne intet stille op overfor det danske forsvar, mens den danske føring blev øget til 17-12. Spanien havde i frustration sendt veteranen Iker Romero på banen, og han forsøgte straks at komme til scoring - men forgæves.
undefined
Kort efter havde spanierne dog pludselig fået hul og udlignede til 19-19. De danske spillere mistede dog ikke overblikket og fik igen hurtigt et hul og føring 23-20.
Det blev en tæt og dramatisk afslutning. Med fem minutter igen lød den danske føring på et mål 23-22. Det blev 24-24, inden Mikkel Hansen afgjorde kampen og sikrede Danmark en plads i søndagens finale.
 
Danmark:  Rasmus Lauge 6, Rene Toft Hansen 4, Mikkel Hansen 4, Thomas Mogensen 3, Anders Eggert 3 (1), Henrik Toft Hansen 2, Lars Christiansen 1, Lasse Svan Hansen 1, Hans Lindberg 1.
Spanien:  Julen Aguinagalde 5, Jorge Maqueda Pena 4, Raul Entrerrios 3, Victor Tomas 2, Daniel Sarmiento 2, Cristian Ugalde Garcia 2, Iker Romero 2 (2), Eduardo Gurbindo 1, Roberto Garcia Parrondo 1, Juan Antonio Garcia 1, Viran Morros de Argila 1.
Udvisninger: Danmark 3, Spanien 3.
Tilskuere: 14.000.
Højlydt stønneri er en fast del af de tenniskampe, hvor enten russiske Maria Sharapova eller hviderussiske Victoria Azarenka er på banen.
Tidligt lørdag morgen bliver der uden tvivl stønnet højlydt på begge sider af nettet i finalen ved grand slam-turneringen Australian Open, hvor de to højlydte tenniskvinder møder hinanden.
Dermed får debatten om det irriterende lydniveau hos flere af verdenstoppens tenniskvinder to dunkfulde ekstra benzin.
De to hovedpersoner tager dog debatten relativt afslappet. Det er ikke første - og næppe heller sidste gang, at de må lytte til kritik af deres stønneri.
- Jeg er jo ikke døv. Selvfølgelig kan jeg høre hende. Og jeg er sikker på, hun også kan høre mig. Og 15.000 andre mennesker kan måske høre os endnu tydeligere, siger Victoria Azarenka.
Heller ikke hendes russiske modstander orker at forsvare sit stønneri. I stedet konstaterer hun - uden dog at sige det direkte - at hun har tænkt sig at stønne videre, indtil det bliver forbudt.
- Ingen, der betyder noget, har nogensinde bedt mig om at ændre på noget eller om at gøre noget anderledes, siger Maria Sharapova.
Kvindernes finale spilles lørdag morgen dansk tid.
Danmark kan og skal vinde syv medaljer ved sommerens OL i London. Det er i hvert fald det antal, som Team Danmark og Danmarks Idræts-Forbund har sat sig som mål.
Målsætningen blev offentliggjort fredag i forbindelse med, at der nu kun er et halvt år til, at den olympiske flamme tændes i den britiske hovedstad.
- På nuværende tidspunkt mener vi, at Danmark har medaljepotentiale for 20 til 22 atleter eller hold.
- Erfaringerne viser, at der skal mellem to og tre potentielle medaljemuligheder til at realisere én OL-medalje, så syv medaljer er det mest realistiske øjebliksbillede af Danmarks medaljehøst til sommer, siger Team Danmark-direktør Michael Andersen.
Sammen med Danmarks Idræts-Forbund forventer eliteidrætsorganisationen hovedsageligt, at Danmark skal tage medaljer indenfor sportsgrenene badminton, cykling, håndbold, roning, sejlsport, svømning og tennis.
Desuden håber man, at det også kan blive til metal i kajak, ridning og skydning.
Ved det seneste OL i Beijing var målsætningen også syv medaljer, og det viste sig at holde stik. Danmark vandt to gange guld, to sølvmedaljer og tre af bronze.
Der tegner sig desuden et billede af, at Danmark stiller med det største hold siden OL i Atlanta i 1996.
Hvis både herre- og damelandsholdet i håndbold kvalificerer sig til OL, kommer den danske delegation til at rumme mellem 100 og 110 atleter.
OL-målsætningen bliver taget op til revision en måned før legene, hvor man har et helt præcist billede af, hvor mange der er kvalificeret, og hvordan formkurverne ser ud.
Midt i jublen over håndboldherrernes mirakuløse EM-semifinaleplads er det næsten blevet overset, at Danmark med pladsen i top-fire faktisk er sikker på at være med ved VM i Spanien næste år.
Der var tre VM-pladser på spil ved EM, og da spanierne som værter er fødte deltagere, har de tre øvrige semifinalenationer - Danmark, Kroatien og Serbien - sikret sig en invitation til mesterskaberne.
Det er assistenttræner Peter Bredsdorff rigtigt godt tilfreds med. Først og fremmest fordi Danmark kunne have risikeret at trække en svær modstander i kvalifikationen.
Her spiller man to kampe mod den samme modstander, og taberen kommer ikke med til VM.
- Det kan godt være, at de fleste lige nu tænker, at den havde vi nok klaret alligevel, men vi kunne være rendt ind i Rusland.
- Dem tabte vi til på udebane i EM-kvalifikationen, og det kunne sagtens ske igen, siger Kolding-træneren.
Han glæder sig samtidig over, at man nu får mulighed for at give spillerne fri i begyndelsen af juni i stedet for at holde træningssamling i ugerne før og mellem kvalifikationskampene.
Det er meget vigtigt set i forhold til det OL, som man håber på at skulle deltage i senere på sommeren.
- Skulle vi have spillet VM-kvalifikation, ville de 14 dage i juni næsten udelukkende blive brugt på at være skarpe på de kampe og ikke på OL.
- Men nu får vi en mulighed for at give spillerne en pause og trække lidt luft, inden vi for alvor går i gang med OL-forberedelserne, og det er rart. Det kan ikke påskønnes nok, siger han.
Team Saxo Banks stjernerytter Alberto Contador fortsætter med at vise god form i sæsonens første uger.
Spanieren vandt fredag sin anden sejr i det argentinske etapeløb Tour de San Luis foran amerikaneren Levi Leipheimer.
Contador satte tempoet i vejret fem kilometer før slutningen på bjergetapen, og kun Leipheimer og Daniel Diaz kunne følge Riis-rytteren.
Contador var dog stærkest i spurten og er dermed på en samlet andenplads i løbet. Der er 46 sekunder op til Leipheimer, der har sat sig på førstepladsen.
Chelseas brasilianske forsvarsspiller Alex skifter til den franske storklub Paris Saint Germain. Det fortæller PSG-træner Carlo Ancelotti.
- Han har en masse værdifuld erfaring fra både den hollandske- og engelske liga, samt fra det brasilianske landshold. Han er yderst professionel, og jeg regner med en god sæson fra ham, siger Ancelotti til Reuters.
29-årige Alex som kom til Chelsea fra Santos i 2004, men han er røget ud i kulden under træner Andre Villas-Boas. Han har således ikke spillet for London-klubben siden midten af december.
Han vil blive præsenteret for pressen fredag eftermiddag. Ancelotti var også træner for ham i Chelsea.
Alex er PSG's andet store køb i dette transfervindue. Klubben hentede en anden brasilianer, Maxwell, i Barcelona tidligere på måneden.
Den argentinske fodboldstjerne Carlos Tévez må efter al sandsynlighed belave sig på at blive i sin klub Manchester City resten af sæsonen, selv om parterne har lagt hinanden på is.
Ifølge angriberens rådgiver, Kia Joorabchian, har flere klubber forsøgt at overtage Tevez i januars transfervindue, men ingen af klubberne var villige til at betale det krævede beløb.
- Vi har været i forhandlinger med tre store klubber, men jeg tror ikke, de vil betale de summer, Manchester City vil have, siger Joorabchian ifølge AFP.
- Carlos bliver i Manchester City indtil sommer. City vil gerne af med ham, men kun til en bestemt pris, uddyber rådgiveren.
Carlos Tévez har været uønsket i Manchester City, siden han nægtede at varme op i forbindelse med en Champions League-kamp i september.
Men selv om den stenrige engelske klub hellere ser argentinerens hæl end hans tå, må interesserede klubber betale fuld pris for problembarnet.
City har også gjort det klart, at et eventuelt lejemål for resten af sæsonen heller ikke kommer på tale.
AC Milan, Inter og Paris Saint-Germain har meldt deres interesse for den målfarlige herre, men da de handler nu er faldet til jorden, må Tevez forvente endnu et halvt år uden at spille kampe.
Forholdet mellem klubben og spilleren nåede et nyt lavpunkt, da Carlos Tévez for nylig af en disciplinærkomité blev dømt til at tilbagebetale seks ugers løn, fordi han uden tilladelse var rejst hjem til Argentina.
Silkeborg IF har hentet 19-årige Nikolaj Køhlert i Glasgow Rangers.
Midtbanespilleren, der har fået sin fodboldopdragelse i Esbjerg, skiftede til Liverpool som 16-årig og har siden spillet i britisk fodbold.
Silkeborg-træner Troels Bech lagde mærke til Køhlert i sin tid i Esbjerg, og han glæder sig til at udvikle talentet yderligere.
- Der er gode perspektiver i ham, når han som alle andre nye i klubben har fået tid til at tilpasse sig og i særdeleshed har vænnet sig til at spille med fuldvoksne seniorspillere, siger Bech.
Svetlana Kuznetsova og Vera Zvonareva triumferede fredag i Australian Open, da de sammen vandt kvindernes doublefinale.
De to russere kom fra baghjul, men vandt til slut 5-7, 6-4, 6-3 over italienerne Sara Errani og Roberta Vinci.
Triumfen er ekstra bemærkelsesværdig, eftersom de først dagen før sidste tilmelding besluttede, at de ville stille op i double.
- Vi fokuserer på singlerne, og ind imellem tager jeg til en grand slam uden at vide, om jeg vil stille op i double. Jeg tror, vi besluttede os, dagen før tilmeldingen lukkede, siger Kuznetsova.
Lars Christiansens rundede forleden et skarpt hjørne i karrieren, da han scorede landsholdsmål nummer 1500 i EM-kampen mod Sverige.
Men spørgsmålet er, hvor mange flere scoringer den 39-årige fløjspiller når at sætte inde for Danmark, inden han stopper med at spille i rødt og hvidt.
KIF Kolding-spilleren siger i hvert fald til Morgenavisen Jyllands-Posten, at han har sat en dato på sit landsholdsstop.
- Jeg slutter på landsholdet efter OL, siger han til avisen.
- Det er en personlig milepæl at spille et OL som 40-årig. Derefter er det tid til, at andre tager over, siger veteranen.
Han kom slet ikke på banen i Danmarks vigtige EM-kamp mod Tyskland, hvor Anders Eggert passede venstrefløjen helt alene.
Det har Lars Christiansen også taget som et vink med en vognstang om, at tiden for et landsholdsstop er kommet nærmere.
- Anders Eggert bliver bedre og bedre i takt med den megen spilletid, og jeg vil ikke slutte med et-to år på landsholdet, hvor jeg er det tynde øl, siger han.
Uanset landsholdsstoppet fortsætter Lars Christiansen på klubplan i mindst en sæson mere. Han har kontrakt med Kolding frem til sommeren 2013.
Lars Christiansen spiller i aften sin landskamp nummer 336. Han sætter rekord, hver gang han går på banen.
Danmark er i øvrigt endnu ikke kvalificeret til OL endnu. Det bliver man dog, hvis det lykkes at vinde EM.
Ellers er der en ny chance i en firenationersturnering på hjemmebane i begyndelsen af april. Her deltager foruden Danmark og Algeriet to endnu ikke fastlagte europæiske hold, og de to bedste hold kvalificerer sig til OL i London.
Sportsjournalisterne startede dagen med lidt sludder inden dagens presse konference om DIF og Team Danmarks OL-målsætning blev afsløret. Jeg følte mig lidt i undertal, da jeg kikkede mig rundt og så at kun 5 ud af de fremmødte 50, var piger.
DIF og Team Danmark lagde ud med nogle klare forventninger til, at Danmark skal tage medaljer indenfor sportsgrenene; badminton, cykling, håndbold, roning, sejlsport, svømning og tennis.
Men nogle andre måske ikke så berørte sportsgrene kom også under rampelyset ved dagens pressekonference, nemlig bueskydning og 800 meter løb i atletik.
Maja Jager kan sammen med sine holdkammerater være den første danske deltager på et kvindehold i bueskydning nogensinde. Jagers forventninger er høje, men også realistiske til hendes første OL.
- Man håber vel altid lidt, men hvor realistisk det er, at jeg står på skamlen ved jeg ikke. Det er en drøm, og jeg forventer, at det bliver en kæmpe oplevelse, det at blive en del af så stort et arrangement - det bliver ikke større end OL.
Jager ved dog godt, det ikke er hende og de andre bueskytter, der ikke får mest opmærksomhed ved OL i London. Men hun er også meget bevidst om, at det bliver svært til OL
- En bestemt placering er svær at udtale sig om lige nu, meget kan ske inden der. I bueskydning er det vind eller forsvind i finalerne, så et dårligt skud, og man er ude.
Den sidste dansker, der løb 800m ved et OL, var Kipketer i Athen 2004, hvor han vandt bronze. Atleten Andreas Bube, der ligner en, der lige er landet fra et besøg syd på, tager dog OL pladsen, med lidt stiv arm.
- Det næste halve år skal jeg træne som normalt, med den årlige træningslejr i påsken.
Bube har dog taget orlov fra studiet og glæder sig til at komme til OL, med en lidt optimistisk målsætning.
- Selvfølgelig har jeg OL som målsætning, det bliver selvfølgelig stort at komme til OL, jeg har været til både flere EM og VM, men dette er mit første OL, og det bliver jo fantastisk. Ved VM blev jeg nr. 11, og målsætningen for OL er nr. 8.
Team Danmark og DIF sætter deres sidste og afgørende målsætning for OL i London 2012 den 27. juni, men en ting er sikkert, de går efter PB – Personal Best.
Det er ikke kun til pressekonferencer, at der er overtal af mænd, også i Danmarks bruttotruppen til OL, er der et overtal af mænd. Ud af de 163 er der kun 64 kvinder der har muligheden for at kvalificere sig til OL. 
Den syriske ambassade i Kairo er blevet stormet af flere hundrede mennesker, som er modstandere af regimet i Syrien, hvor den hårdt pressede præsident Bashar al-Assad klynger sig til magten.
Fredag trængte mindst 200 demonstranter ind i ambassadebygningen i den egyptiske hovedstad, før det kort efter lykkedes sikkerhedsfolk at få dem ud igen. Demonstranterne brød døre ind og knuste vinduer, inden politiet dukkede op.
- Jeg mener, at angrebet var planlagt og koordineret i forvejen, fortæller Emad Arfan, som er talsmand på ambassaden.
- Den syriske ambassade har videooptagelser af de demonstranter, som sikkerhedsstyrker og vagter ikke kunne stoppe eller skubbe væk, tilføjer han ifølge nyhedsbureauet Reuters.
Ingen er kommet til skade under tumulterne, og der er heller ikke foretaget anholdelser, lyder det. Ambassaden var tom, fordi fredagen er en fridag i det muslimske Egypten.
Mens ambassaden blev stormet i Kairo, blev der meldt om nye hårde sammenstød i Syrien mellem regimemodstandere og hæren.
De værste sammenstød finder sted i byerne Hama og Homs, og snesevis af mennesker meldes dræbt i løbet af fredagen.
Samtidig mødes FN's Sikkerhedsråd i New York for at tage stilling til en resolution, der vil bede præsident Assad om at træde tilbage. Rusland har meddelt, at landet ikke kan støtte en sådan resolution.
Team Tvis Holstebro må undvære landsholdsmålvogteren Sandra Toft i minimum seks til otte uger.
Toft, der var med det danske landshold til VM i kvindehåndbold i december, har pådraget sig en knæskade under træningen og står nu foran flere måneder på sidelinjen.
Målvogteren skal scannes i næste uge, og først da vil man med sikkerhed kunne bestemme skadens omfang.
I mellemtiden er det reserven Marianne Lundsby, der passer målet for ligaens øjeblikkelige tophold.
Spanien skal ikke have lov til at kapre den formstærke angriber Diego Costa til landets fodboldlandshold.
Det mener den brasilianske landstræner Luiz Felipe Scolari, der nu vil indkalde Atletico Madrid-angriberen til to testlandskampe mod Honduras og Chile i november.
Det siger Scolari ifølge nyhedsbureauet dpa til en brasiliansk tv-station.
Costa er noteret for to landskampe for Brasilien, men blev i sommer udstyret med et spansk pas, hvilket fik det spanske fodboldforbund til at anmode det internationale fodboldforbund (Fifa) om tilladelse til at bruge ham på det spanske landshold.
Det ville være muligt, fordi ingen af Costas hidtidige landskampe for Brasilien har været i kampe med point på spil.
Den 25-årige angriber har haft en forrygende sæson for Atlético Madrid, hvor han har lavet 10 mål i de første ni kampe og topper topscorerlisten i den spanske liga.
Eftersom hverken Brasilien eller Spanien skal spille betydende landskampe inden næste sommers VM-slutrunde, så selv om han kommer på banen i de to november-landskampe for Brasilien, vil han ikke være spærret for en fremtid på det spanske landshold.
Måske er det derfor, Scolari er meget ivrig efter at gøre ham til en vigtig del af den brasilianske landsholdstrup frem mod VM på hjemmebane.
- Han kan da ikke spille for andre lande, mener Scolari om Diego Costa.
Costa er født og boede indtil sine teenageår i Brasilien, men har aldrig spillet professionel fodbold i sit fødeland.
Han kom som 17-årig til Braga i Portugal, inden turen året efter gik til Spanien, hvor han har spillet lige siden.
/ritzau/
Hans-Kristian Vittinghus kæmpede bravt, men det var Jan Ø. Jørgensen, som vandt den indbyrdes danske badmintonduel i 1/8-finalen ved Super Series-turneringen French Open.
Jan Ø. Jørgensen snuppede en sejr på 21-19, 21-17 efter en jævnbyrdig affære.
Hans-Kristian Vittinghus begyndte bedst i første sæt, og han var foran i flere omgange. Først tog Vittinghus en føring på 5-1 og siden 7-3, men Jan Ø. Jørgensen fik udlignet til 7-7.
Derefter stak Vittinghus igen af med en række hurtige point til 13-9-føring, men Jan Ø. Jørgensen nægtede at give slip og fik kontakt ved stillingen 13-13.
Det blev også til smalle føringer på 16-14 og 18-17 til Vittinghus, inden Jan Ø. Jørgensen viste, at han var den bedste i første sæt ved at vinde de afgørende point efter en 18-18-deling.
I andet sæt fulgtes danskerne pænt ad frem til 9-9, hvorefter Jan Ø. Jørgensen trak fra til en 16-11-føring.
Men denne gang var det Vittinghus, som kom flot tilbage, men ved stillingen 16-15 skruede Jan Ø. Jørgensen op for blusset igen til en 18-15-føring.
Det var som om, at Jan Ø. Jørgensen hele tiden gav Vittinghus lov til at snuse til en overraskelse for så at lukke kattelemmen igen.
Jan Ø. Jørgensen snuppede kampens sidste vigtige point og er nu klar til kvartfinalen.
/ritzau/
Hobro satte uventet point til, da det suveræne tophold torsdag var på besøg hos bundholdet Hvidovre i 1. division.
Hvidovre fik 1-1 i kraft af en fremragende første halvleg, hvor Jonathan Nielsen bragte værterne foran med 1-0. Efter pausen udlignede Martin Thomsen for det gæstende tophold.
Storfavoritterne fra Hobro havde i kampens indledning svært ved at få gang i holdets normalt så farlige offensiv.
Først efter pausen, hvor topholdet var presset frem for at få et resultat med hjem, begyndte der at ske noget.
I lange perioder belejrede Hobro-holdet nærmest hjemmeholdets straffesparkfelt. 20 minutter før slutfløjt kom udligningen, da Martin Thomsen fik sendt bolden i mål for gæsterne.
Det næsten uafbrudte tryk ned mod Hvidovres mål fortsatte, da topholdet straks fornemmede, at alle tre point var inden for rækkevidde.
Blandt andre Mads Hvilsom havde i slutfasen et farligt forsøg på mål, som Hvidovres keeper flot fik reddet.
Til trods for pointtabet så topper Hobro fortsat 1. division suverænt med 31 point for 14 kampe. De nærmeste forfølgere fra Lyngby har 24 point - dog for en kamp færre.
Hvidovre ligger under nedrykningsstregen med 12 point.
/ritzau/
15 mål i overskud lyder umiddelbart af meget i en håndboldkamp, men står det til landstræner Jan Pytlick, skulle de danske kvinder have lukket knap 10 mål mindre ind i EM-kvalifikationskampen mod Østrig torsdag aften.
En kamp, som Danmark vandt med 42-27 i Roskilde.
Forsvaret er det sted på banen, hvor danskerne har de største problemer. Derfor var det i fokus forud for kampen. Alligevel levede defensiven ikke op til forventningerne, mener landstræneren.
- Jeg synes ikke, at vores forsvar er godt nok. 27 mål er for meget, det skal vi gøre bedre. De skal kun have lov til at score 19-20 mål, siger Pytlick.
- Det lykkedes ikke godt nok. Det må vi erkende. Det skal være bedre, og det skal vi løfte. Vi mangler noget timing i forhold til hinanden, og at det hænger sammen som en enhed, lyder det fra Jan Pytlick.
For ham at se mangler holdet mere offensive tacklinger og hurtige reaktioner.
- Folk er lidt tøvende, vi skal jo bare gå frem og tackle dem. Så prøver vi, men Frey (Østrigs Sonja Frey, red.) sætter os skakmat nogle gange, selvom vi godt ved det.
- Vi skal være bedre til at lukke ned, for når man møder et hold - med alt respekt - som er bedre end Østrig, så går det ikke. Så skal vi op at lave over 35 mål for at vinde, det er ikke godt nok, siger Jan Pytlick.
Angrebsspillet og kontrafasen får dog rosende ord med på vejen og er med 42 mål på tavlen godkendt af træneren.
Sejren over Østrig giver Danmark den bedst mulige start på EM-kvalifikationen, hvor danskerne ud over Østrig skal møde Litauen og Ukraine.
Lørdag morgen rejser de danske håndboldkvinder til Litauen, hvor det søndag går løs i den anden EM-kvalifikationskamp, før puljespillet bliver sat på pause blandt andet til fordel for VM i Serbien i december.
/ritzau/
Spændingen stiger, inden det på mandag afgøres, hvor verdensmesterskabet i håndbold for herrer skal afholdes i 2019.
Danmark og Tyskland har ansøgt om et fælles værtskab, og den nuværende landstræner og sportschef i Dansk Håndbold Forbund (DHF), Ulrik Wilbek, krydser fingre.
- I og med at det vil foregå i München, Berlin, Hamburg og Köln - og så i København og Herning i Danmark - så vil det være noget, som alle vil lægge mærke til, og som vil skabe fulde huse.
- Så det kunne meget nemt gå hen og blive det største verdensmesterskab og det mest sete verdensmesterskab med de største tilskuertal, der nogensinde har været.
- Og det vil jo alt andet lige være fantastisk at være en del af, siger Wilbek.
Danmark er allerede vært for håndbold-EM for herrer i januar næste år, men VM er større og kræver hjælp fra Tyskland, vurderer Wilbek.
- Der er to trin i det her. Det ene er, at Danmark ville få del i værtsskabet. Det andet er sammenkoblingen med Tyskland, som også ville være fantastisk for hele håndboldverdenen.
- For det vil kun blive i kæmpehaller, der vil blive spillet i - og i store byer. Det vil gøre selve mesterskabet unikt, siger Wilbek.
Polen, Norge og et samlet bud fra Ungarn/Slovakiet har også ansøgt om værtsskabet i 2019, så der er hård konkurrence. Wilbek ser dog en klar fordel i det dansk-tyske bud.
- Vi vil kunne nøjes med at holde det i de store byer, hvor der er store haller og på den måde skabe kæmpe events. Forhåbentlig vil vi så kunne få fulde huse de to steder.
- Det ville alt andet lige gøre tingene en lille smule nemmere for os - også i forhold til udgifter. Så det er meget en win-win-situation at lave det sammen med Tyskland, mener Wilbek.
Det internationale håndboldforbund (IHF) offentliggør VM-værten for slutrunden i 2019 mandag eftermiddag i Doha i Qatar.
/ritzau/
Real Madrid ser ud til at være på direkte kurs mod 1/8-finalen i Champions League, efter at det spanske storhold onsdag aften vandt sin tredje sejr ud af tre mulige med 2-1 hjemme over Juventus.
Madrilenernes erfarne målmand Iker Casillas lægger da heller ikke skjul på, at det ser godt ud i toppen af gruppe B, der også har deltagelse af FC København og Galatasaray.
- Vi har taget et meget vigtigt skridt mod kvalifikation til næste runde. Det var dog ikke let. Da Juventus fik en mand udvist, trak de sig lidt tilbage, og det gjorde det sværere for os at skabe målchancer.
- Nu har vi ni point efter tre kampe, og vi skal forsøge at holde dampen oppe og gå ubesejret igennem gruppespillet, siger Iker Casillas ifølge uefa.com.
Han havde en travl aften i målet mod et velspillende Juventus-hold, der særligt før pausen var med til at skabe en flot kamp.
Italienernes angriber Carlos Tévez er da også mere ærgerlig over resultatet end over sit holds præstation.
- Vi er skuffede over, at vi tabte, men jeg synes, at vi spillede en vældig god kamp, siger Tevez.
Han fik selv vanskeligere arbejdsbetingelser efter pausen, da holdkammeraten Giorgio Chiellini blev smidt ud, så Juventus måtte spille resten af kampen i undertal.
- Det var meget svært i anden halvleg, da vi var 10 mand. Vi har ingen undskyldninger, for vi lavede nogle fejl i aften, og når du laver fejl mod så gode modstandere, så bliver du altid straffet, konstaterer Carlos Tévez.
Mens Real Madrid stormer frem med ni point efter tre kampe, er Juventus under pres. Holdet er kun noteret for to point og er overhalet af Galatasaray, der har fire. I bunden ligger FC København med et enkelt point.
/ritzau/
Martin og Mette fra ”Gift ved første blik” behøvede kun fire ugers arrangeret ægteskab til at finde ud af, at det ikke skulle være de to. Alligevel har Martin fået meget ud af at medvirke. - Jeg har lært rigtig meget om mig selv og mine egne grænser. Jeg skal lære at lytte noget mere til mig selv, jeg skal gå med min første mavefornemmelse og få sagt min mening noget hurtigere og få meldt konkret ud, siger han.
Det bedste havde dog selvfølgelig været, hvis eksperimentet var lykkedes, og han var blevet halvdelen af et rigtig godt match. - Målet var selvfølgelig, at det skulle udmønte sig i noget, der kunne holde. Så et eller andet sted er det selvfølgelig en skuffelse, at det ikke gjorde, men jeg vidste jo også, at det var en risiko, siger han. 
undefined
Han syntes, det var svært at være sig selv foran kameraet, når man egentlig skulle prøve at lade som om, det ikke var der. - Jeg følte hele tiden, at jeg stod mellem to stole - hvordan får jeg sagt det, jeg gerne vil sige, uden at sige noget forkert? siger han. Og kunne han finde på at melde sig til et lignende program en anden gang? - Jeg har gjort op med mig selv, at det var nok tv for mit liv.
Mathias Boe og Carsten Mogensen havde absolut ingen problemer med at spille sig i kvartfinalen i badmintonturneringen French Open torsdag.
De danske OL- og VM-sølvvindere fik en kort arbejdsdag med en 1/8-finale i Super Series-turneringen, som var overstået på blot 29 minutter.
Mere skulle der ikke til, før de to danskere havde besejret polakkerne Lukasz Moren og Woichiech Szkludlarczyk med 21-9 og 21-11.
Dermed var det på papiret nemmere at besejre de to polakker end at sende landsmændene Mads Conrad-Petersen og Mads Pieler Kolding ud i mørket onsdag. De to danskere blev besejret 21-15 og 21-15 i første runde.
Dårligere gik det for damedoublen med Marie Røpke og Marie Damkjær Kruse. Den danske duo tabte torsdag med 11-21 og 11-21 til kineserne Jang Ye Na og Kim So Young.
I første sæt kom de unge danskere ikke i gang, før kineserne førte med 8-0. I andet sæt fulgte Kruse og Damkjær med til 4-4.
Senere torsdag vandt den andenseedede damedouble med Christinna Pedersen og Kamilla Rytter Juhl over det tyske par Johanna Goliszewski og Birgit Michels.
Det rutinerede danske par, der senest nåede frem til finalen ved Denmark Open, vandt 21-14, 21-10 over tyskerne på 35 minutter.
I herresingle vandt Jan Ø. Jørgensen i to sæt over Hans-Kristian Vittinghus i en ren dansk 1/8-finale.
/ritzau/
Når kvindelandsholdet de sidste par dage har ladet op til EM-kvalifikationskampene i aften mod Østrig og på søndag mod Litauen, er det sjette gang, Jan Pytlick har samlet sit "nye landshold".
Efter skuffelsen ved OL sidste sommer sadlede landstræneren om. Farvel til profiler som Rikke Skov, Trine Troelsen og Christina Krogshede. Nu skulle der satses på talenterne i en trup med en gennemsnitsalder på det tidspunkt på 21 år. Men "babylandsholdet" - som det hurtigt fik tilnavn af - beviste allerede ved EM få måneder senere, at de var langt over kravlestadiet med en flot femteplads.
Siden har holdet i juni mødt Tyrkiet i to kampe om VM-kvalifikation uden nævneværdig modstand. Så først nu er der mulighed for at få et reelt praj om, hvor langt projektet er nået her et år senere.
Selvom december måneds VM vil fylde i baghovederne, så er det altså en billet til næste års EM-slutrunde i Ungarn og Kroatien, der er på spil i aften. Danmark er foruden Østrig havnet i gruppe med Litauen og Ukraine. Holdene mødes både ude og hjemme frem til juni måned næste år, og de to bedste kvalificerer sig.
Det østrigske hold er ligesom det danske på vej igennem et generationsskifte. Alpelandet har ikke kvalificeret sig til en slutrunde siden 2009, og derfor har træner Herbert Mu?ller valgt at trække på flere ungdomslandsholdsspillere i forsøget på at skabe en ny gylden generation, som Østrig havde i slut-90'erne med både EM- og VM-bronze.
Især Thüringers Sonja Frey er et enormt spændende navn. Ved U19-EM i 2011 blev hun kåret som turneringens bedste spiller, og i denne sæsons Champions League er hun efter tre runder samlet topscorer. Men hvor hun på klubholdet spiller venstrefløj, bruges hun primært som playmaker på landsholdet. Spændende bliver det også at opleve den tidligere Aalborg-spiller Kristina Logvin - et navn der forpligter.
Holdet har bestemt også stadig rutine i højre back Katrin Engel samt stregspilleren Simona Spiridon, der begge har store karrierer bag sig og begge fortsat spiller med i Champions League for henholdsvis Thüringer og Hypo Niederösterreich.
Så nogen walkover bliver det langtfra mod et østrigsk hold, hvis varemærke er fightervilje. Men Danmark er favoritter, og især på bredden og også tempomæssigt skal Pytlicks mandskab gerne vise sig at have et ekstra gear mod et fysisk tungt hold.
En af kvaliteterne i den nye danske årgang er masser af fart over feltet. Med små hurtige typer som Kristina Kristiansen og Lotte Griegel som playmakere er det dømt til at gå stærkt. Udfordringen er til gengæld også at have noget at stå imod med i den modsatte ende.
Ved den seneste slutrunde lukkede Danmark næstflest mål ind i det indledende gruppespil af samtlige 16 nationer, og i hovedrunden lukkede vi flest mål ind af de 12 resterende hold. Til gengæld var vi også med længder det mest scorende hold - så at få de to ting til at gå op i en højere enhed kan være nøglen til en ny gylden æra.
Især defensiven har derfor været i fokus siden EM. Foreløbig er der primært blevet arbejdet med 6-0-forsvaret. Men Pytlicks forhåbning er, at vi også har et konkurrencedygtigt alternativ i 4-2-forsvaret på plads som afveksling, når VM starter.
Landstræneren sagde på pressemødet i går, at landsholdet er i noget af den bedste fysiske forfatning, han kan huske at have set. Kan man ikke gro opad, kan mullerne altid arbejdes større - og det har været et fokusområde hele vejen rundt. Se blandt andet hvordan landsholdets anfører Line Jørgensen er gået i front i FC Midtjyllands flotte åbning med tre sejre i Champions League. Ekstra fysik kan i sig selv løfte forsvaret.
Selvom det nye kuld efter planen først skal toppe ved VM i Danmark om godt to år og OL i Rio, så kan man med de lovende takter heller ikke undgå at have forventninger allerede til dette VM. I aften får vi det første praj om, hvad lågerne vil gemme på i denne udgave af håndboldens julekalender.
undefined
Der vil formentlig ikke blive spillet fodbold i en hel weekend i november i de to bedste ligaer i Frankrig, fordi klubberne og spillerne er sure og vil strejke på grund af et nyt skatteforslag, som vil betyde mindre i løn.
Franske myndigheder vil indføre en topskat på 75 procent for alle, som tjener over en million euro (omkring 7,5 millioner kroner).
Det vil med sikkerhed gå ud over en stjerne som den svenske landsholdsangriber Zlatan Ibrahimovic, der til daglig spiller i Paris Saint-Germain, hvor de fleste spillere får en høj løn.
De franske professionelle klubbers forening (UCPF) meddelte torsdag, at der vil blive strejket i den sidste weekend i november - helt præcist fra 29. november til 2. december.
- Det vil blive en weekend uden kampe i slutningen af næste måned, siger præsident i UCPF Jean-Pierre Louvel ifølge nyhedsbureauet Reuters.
En spiller som Zlatan Ibrahimovic, der angiveligt tjener 15 millioner euro (112 millioner kroner) om året i PSG, vil blive hårdt ramt af den nye franske topskat, som endnu ikke er endeligt vedtaget.
/ritzau/
Én af de mest markante cykelryttere fra Lance Armstrong-årene i begyndelsen af årtusindet har valgt at stoppe karrieren.
Tyskeren Andreas Klöden, der to gange er sluttet på andenpladsen i Tour de France, indstiller karrieren, efter at han ikke fik tilbudt en kontrakt på det nye Trek-mandskab.
38-årige Klöden var undervejs i sin lange karriere holdkammerat med både Jan Ullrich (Telekom) og Lance Armstrong (Astana) og er flere gange blevet sat i forbindelse med doping.
Tyskeren er dog aldrig blev anklaget for noget og har hele tiden nægtet at have haft noget at gøre med forbudte stoffer.
Den stærke allround-rytter noterede store sejre i blandt andet Paris-Nice (2000), Basketlandet Rundt (2000 og 2011), Romandiet Rundt (2008) og Tirreno Adriatico (2007), ligesom han ved OL i Sydney i 2000 tog bronze i landevejsløbet.
Klöden var i sommer for 11. gang til start i Tour de France og sluttede som en samlet nummer 30.
/ritzau/
10-20-30 træning er korte og hurtige løbeture med varierende tempo. Og det giver bedre kondition og bedre helbred end lange langsomme løbeture.
Her er fem gode råd til at komme i gang:
undefined
undefined
undefined
undefined
undefined
Verdens bedste spiller i kvindetennis, Serena Williams, fortsætter med at understrege sin suverænitet i WTA-finalerne i Istanbul.
Amerikaneren er torsdag klar til semifinalen efter en sikker sejr over tjekken Petra Kvitova med 6-2, 6-3. Williams har ikke afgivet sæt i nogen af de tre kampe, hun har spillet i turneringen.
11 serveesser blev det til mod Kvitova, der er seedet nummer fem i turneringen, men som aldrig for alvor kom ind i kampen.
Kvitova skal nu op imod tyske Angelique Kerber i fredagens sidste gruppekamp, hvor de to spillere indbyrdes skal afgøre, hvem af dem, der skal følge Williams i semifinalen.
Det står nemlig klart, at gruppens fjerde spiller, Agnieszka Radwanska, er uden chance for at komme videre. Polakken tabte torsdag til Kerber og rejser dermed hjem med tre nederlag.
I den anden pulje er det fortsat helt åbent inden fredagens kampe. Li Na fra Kina har de bedste kort på hånden med to sejre i to kampe.
Men alle fire spillere kan fortsat komme videre - også Sara Errani, der ellers har åbnet med to nederlag.
Semifinalerne spilles lørdag, mens der er finale søndag.
/ritzau/
Efter en helskidt 1. halvleg og en anstændig 2. halvleg tabte FC København 1-3 til de tyrkiske mestre Galatasaray i Istanbul i Champions League-gruppespillet onsdag aften.
Resultatet stod ikke helt mål med det, som skete på banen, hvis man spørger Niels Christian Frederiksen, som er fodboldkommentator på Canal 9.
- Der var klasseforskel i aftes. Det var nærmest en reminiscens fra de gode gamle dage, da vi var amatører i Danmark. Jeg synes virkelig, det var en beskæmmende indsats i 1. halvleg af FC København.
undefined
- De blev udstillet og udspillet på alle parametre og havde nogle dårlige attituder. Jeg synes virkelig, alle FC Københavns nuværende problemer blev trukket nådesløst frem. Og 3-0 ved pausen var nok lige i underkanten af, hvad der egentlig havde været rimeligt, siger Niels Christian Frederiksen til DR2 Morgen.
Fodboldkommentatoren savnede i høj grad mandsmod og lederskab i den tyrkiske heksekedel.
- De ting blev udstillet, som man egentlig har talt længe om i FC København - der mangler ledere på det hold, nogle der virkelig kan rokke båden, når der er høj sø, og råbe de andre frem. De er der ikke længere.
- Der er ikke noget angreb, der kan true modstanderne længere.
- I forhold til det fine hold, som Ståle Solbakken havde i 2010 og 11, som gik videre fra gruppespillet, der er kæmpe, kæmpe forskel. Så det er et katalog af problemer, FCK står med internationalt set, mener han.
Galatasaray er kendt for at have verdens mest medlevende og larmende fans. Og de formåede at sætte deres præg på københavnerne alene med sang og dans på lægterne.
- De havde en vis effekt. Og der kan man måske også diskutere, om dommerne ikke også blev påvirket, for der er lidt om, at alle tvivlsituationerne faldt ud til tyrkernes fordel. Men mange af FC Københavns spillere lignede imponerede skoledrenge, som var på stadion rundtur, siger han.
- Den centrale midtbane stod svagt. Claudemir har rutinen fra de her kampe. Han stod utrolig svagt i billedet. Hans makker Delaney var heller ikke god.
- Men man kan tage hele vejen rundt næsten med undtagelse af Johan Wiland. Målmanden, som egentlig gjorde det hæderligt. Efter pausen blev det jo anderledes, også fordi tyrkerne gik ned i tempo. Så kunne FC København godt være med og spiller egentlig ok, siger han.
Niels Christian Frederiksen fremhæver dog, at det gjorde en forskel, at Ståle Solbakken rykkede FCK's vigtigste offensivspiller, Nicolai Jørgensen, fra kanten og ind bag den forreste angriber efter pausen.
Niels Christian Frederiksen tvivler på, FC København kommer op på gruppens tredjeplads, som giver adgang til europæisk fodbold efter vinterpausen. For han er sikker på, Galatasaray vil hente flere point uanset, hvordan returkampen i Parken så går om 14 dage.
Onsdag aften rullede det allersidste afsnit af DR3s successerie "Gift ved første blik" over skærmen. Her skulle de tre par bestemme sig for, om de ville fortsætte deres ægteskab eller lade sig skille og gå hver til sit.
I deres sidste møde med præsten Pernille Østrem valgte to af parrene, Simon og Mie samt Jonas og Lykke, at blive sammen og give det en chance. Dog endte Jonas og Lykke med i sidste ende, da programmet vender tilbage til de to fire måneder efter, at gå fra hinanden.
Mere lykkeligt var eksperimentet for Simon og Mie, som stadig er gift den dag i dag. Altså endte programmet trods alt med et succesfuldt ægteskab. Programmet har været omdiskuteret fra starten og sat et alternativt fokus på det moderne parforhold.
Men kan man overhovedet lade eksperter sammensætte et parforhold, som var det et Ikea-møbel, eller skal der mere til end som så for at skabe den nødvendige kemi? Del din mening om programmet med de øvrige seere her på DR.
Det endte ikke så lykkeligt for Jonas og Lykke, efter at de besluttede sig for at holde fast i det ægteskab, eksperterne i ”Gift ved første blik” arrangerede for dem. Knap et par måneder efter besluttede de at gå hver til sit, og det har været hårdt, lyder det fra Jonas. - Da skilsmissepapirerne landede i postkassen den anden dag, så tænkte jeg ”fandeme nej, aldrig igen”, siger han.
Men han ser alligevel tilbage på oplevelsen med positive øjne. - Man kan altid fortryde, men man må være glad for de beslutninger, man tager. Man får både knubs og klap på skulderen, så på den måde har jeg slet ikke været ked af at deltage, siger han. - Jeg synes, det har været en kæmpe oplevelse, og når man har været single så længe, så kommer man til at tænke på, om man er den, man gerne vil være over for omverdenen. Der er det rart at kunne se, at man er, som man gerne vil være, siger Jonas. 
undefined
Han er da heller ikke helt afvisende over for at deltage i et dating-program eller –eksperiment en anden gang. - Jeg har altid været den, der ikke kunne få nok. Udfordringerne kan snart ikke blive store nok, og det her har nok været den største. Lige nu er jeg ikke klar, men man kan aldrig sige, hvad fremtiden bringer, siger han.
Både Superligaens førerhold FC Midtjylland og de nærmeste forfølgere fra AaB har i dette efterår været ramt af dårlige regnskaber med millionunderskud og akut mangel på penge i klubkassen.
AaB og FCM meddelte i de seneste regnskaber, at driften kunne komme i fare, hvis økonomien blev forværret, eller klubben ikke fik tilført nye midler.
Men Jesper Jørgensen, som følger fodboldklubberne for revisionsselskabet Deloitte, vurderer ikke, at det står så grelt til, at AaB eller FCM må dreje nøglen om.
- Selvfølgelig skal en revisor skrive, at driften er truet, når der er behov for det.
- Vi vil se, når fodboldklubber kommer med dårlige resultater, at de hele tiden lever på en knivsæg rent økonomisk, siger Jesper Jørgensen.
- Så vi vil se fodboldklubber, der har udfald, hvor man lige skraber bunden og skal ud med hatten i hånden og bede om penge. Det er en naturlig driftsmodel i fodboldens verden.
- Det er simpelthen blevet hverdag. Og den er benhård. For skal man have penge, skal man vinde nogle fodboldkampe. Men for at vinde de kampe, skal man have nogle gode spillere, og de koster penge. Så det er sådan lidt, om hønen eller ægget kommer først i det her.
- Jeg tror helt sikkert, at vi i både AaB og FCM vil se forbedringer i 2014, siger Jesper Jørgensen.
At det er nummer et og to i Superligaen, som er hårdest ramt i øjeblikket, kunne ligne en tendens med økonomisk uansvarlighed og en satsning på at blive tophold, men det er det ikke, vurderer Jesper Jørgensen.
- Det er tilfældigt. Klubberne har de seneste par år leveret mange store røde tal, uanset om det er top- eller bundklubber, så det er ikke specielt topklubberne, der er ramt. Men topklubberne er også ramt, siger Jesper Jørgensen.
På en generalforsamling torsdag aften vil FCM blandt andet forsøge at skaffe ny kapital til den slunkne klubkasse.
/ritzau/
Det er ved at være et stykke tid siden, at fodboldklubben Esbjerg er gået fra banen uden at have indkasseret et mål.
Faktisk ligger klubbens seneste clean sheet helt tilbage til den 29. august, da Esbjerg med en overraskende 1-0-sejr ude over franske Saint-Etienne kom videre til Europa League-gruppespillet.
Efter ni kampe på stribe, hvor klubben har indkasseret scoringer, er der da også fokus på at holde svenske Elfsborg fra mål i aftenens Europa League-kamp i Borås.
- Jeg vil sige, at vi skal til at holde nullet, det er ved at være noget tid siden, siger Esbjergs landsholdsspiller Peter Ankersen.
Esbjerg har tabt klubbens seneste tre kampe, og i alle tre opgør er vestjyderne blevet overrumplet af tidlige scoringer fra modstanderne.
- I de sidste tre kampe har vi lukket mål ind inden for de første 5-10 minutter. Det er ikke godt nok, siger højrebacken.
Peter Ankersen peger på sig selv som en af de spillere, der skal hjælpe Esbjerg ud af den lille krise, som klubben er havnet i.
- Jeg vil ikke kalde mig selv for et talent mere. Jeg er 23 år og har spillet over 100 førsteholdskampe, og jeg har været på A-landsholdet.
- Jeg skal være en af de spillere, der tager ansvar. Det har jeg ikke gjort i de seneste kampe, og det er jeg skuffet over, siger han.
Esbjerg ligger nummer to i Europa Leagues gruppe C før aftenens kamp i Borås Arena, der begynder klokken 21.05.
Vestjyderne har tre point for to kampe, tre point færre end førende Red Bull Salzburg.
Standard Liege og Elfsborg har hver et point i gruppen, hvor de to bedste hold går videre.
/ritzau/
Fodboldklubben Esbjerg ligger ganske godt til i Europa Leagues gruppe C før aftenens kamp ude mod svenske Elfsborg.
Derfor ser Esbjerg-træner Niels Frederiksen heller ikke kampen i Borås som decideret afgørende på nuværende tidspunkt.
- Det vil være rigtig fint at få et point, og det vil være fantastisk med tre.
- Det er ikke en katastrofe med nul point, men så lægger vi lidt pres på os selv, når vi skal møde Elfsborg og Standard Liege i Esbjerg. Et point vil ikke være så dumt, siger Niels Frederiksen.
Esbjerg ligger nummer to i gruppen med tre point, mens Elfsborg har et enkelt point efter de første to kampe.
I aftenens anden kamp i gruppe C tager østrigske Red Bull Salzburg imod belgiske Standard Liege.
Salzburg-holdet topper gruppen med seks point, mens Standard Liege foreløbig kun har et point.
Eftersom to hold går videre fra gruppen, har Niels Frederiksen et håb om, at hjemmeholdet vinder aftenens kamp i Østrig.
- I forhold til vores muligheder må Salzburg gerne gøre rent bord. Det vil være et okay resultat for os, siger Esbjerg-træneren.
Kampen mellem Elfsborg og Esbjerg begynder klokken 21.05.
/ritzau/
Den danske landsholdsspiller Christian Eriksen fik 90 minutter på banen og personlig succes, da hans klub Tottenham onsdag aften vandt med 2-0 på udebane over FC Sheriff fra Moldova i Europa League.
Eriksen stod bag oplægget til englændernes føringsmål, som Jan Vertonghen headede ind efter danskerens indlæg fra højre side.
I anden halvleg øgede Jermain Defoe efter flere afbrændere til 2-0 for favoritterne, der efter tre spillerunder fortsat har maksimumpoint i gruppe K.
Tottenham-manager Andre Villas-Boas havde givet pause til profiler som Roberto Soldado og Gylfi Sigurdsson, men slap altså godt fra at spare spillere med henblik på weekendens opgør mod Hull i Premier League.
Nogen helt overbevisende præstation leverede Tottenham dog ikke, og holdet var særligt i første halvleg under hårdt pres mod et velforberedt hjemmehold.
Kun ubeslutsomhed i de moldoviske afslutninger gjorde, at Tottenham kunne gå til pausen med en føring.
Eriksen, der som sædvanligt indtog en rolle på den offensive midtbane, havde også en blandet kamp.
På den ene side mistede han flere bolde efter sjusket boldomgang, men på den anden side stod han bag flere veltimede, chanceskabende afleveringer til den enlige angriber Jermain Defoe
I en anden Europa League-gruppe var der også succes for det danske landsholds førstemålmand, Stephan Andersen.
I modsætning til kampene i den spanske liga får Andersen spilletid i Europa, og den rutinerede dansker holdt målet rent, da hans klub Betis vandt 1-0 på hjemmebane over Vitoria Guimaraes fra Portugal.
Resultatet betyder, at Betis overhaler portugiserne med fem point mod fire.
/ritzau/
At være med i ”Gift ved første blik” har lært Lykke, at hun skal være bevidst om sine egne grænser. - Jeg har haft ja-hat på, fordi nu var der nogen, der syntes, at jeg passede sammen med Jonas, og det har jeg nok virkelig gerne villet overbevise mig selv om også, siger hun.
Og det har sat nye tanker i gang. - Jeg er også begyndt at tænke på, at jeg måske ikke skal have et ”villa, volvo og vovse-forhold”. Det behøver ikke at være mand og kone og børn, det kan godt være lidt mere specielt, eller at man bor hver for sig, siger hun. 
undefined
Hun håber, at der, hvis der skal være en anden omgang af ”Gift ved første blik” bliver bedre tid til at lave matchene, så eksperter tilbringer mere tid sammen med deltagerne, inden de bliver sat sammen i par. Men det er ikke noget, hun selv vil medvirke i igen. - Jeg bryder mig ikke om, at folk kan genkende mig på gaden, det synes jeg er sindssygt grænseoverskridende, siger Lykke.
Eksperterne i ”Gift ved første blik” er nået langt med succeskriterierne for eksperimentet, når der i dag er et par, som fortsat er gift. Men tre ud af tre havde været at foretrække. Det siger lektor i psykologi Gert Martin Hald, der sammen med tre andre eksperter stod for at sammensætte de tre par. - Når to ud af tre lykkedes, og et ud af tre holdt ved, så overgik det et eller andet sted mine forhåbninger, siger Gert Martin Hald.
Og selv om et af parrene ved afslutningen af programmet valgte at lade sig skille, var det også væsentligt, at de kunne træffe den beslutning, lyder det. - Jeg ville helst have haft tre ud af tre, men jeg er glad for, at Mette og Martin er i stand til at tage en beslutning, der betyder at vælge fra, når de kan se, at det ikke går i forhold til det, de godt kunne tænke sig, siger Gert Martin Hald. 
undefined
Han vil dog ikke direkte anbefale, at man indgår i et ægteskab arrangeret af eksperter: - I vores moderne samfund er det følelserne, der er det vigtigste, men jeg vil gerne være fortaler for, at man kobler følelserne og det rationelle i forhold til at vælge partner, så det ikke er det ene eller det andet. Simon og Mie er det eneste par fra ”Gift ved første blik”, der stadig er sammen i dag.
Europa League-gruppespillet er en tiltrængt mulighed for oprejsning for fodboldklubben Elfsborg, der har skuffet i Allsvenskan i denne sæson.
Det siger klubbens danske målmand, Kevin Stuhr Ellegaard.
- Kampen er rigtig vigtig for Elfsborg, siger målmanden til klubbens hjemmeside.
De endnu regerende svenske mestre, der i aften tager imod Esbjerg, ligger blot på sjettepladsen i ligaen og har for længst mistet muligheden for at forsvare det svenske guld.
- Det har ikke været den bedste sæson i ligaen, så nu føles det som om, at vi har mere tilbage, og det har vi ved at spille os videre fra gruppespillet, siger Kevin Stuhr Ellegaard.
Klubben fra Borås har kurs mod den dårligste placering i otte år i Allsvenskan.
For lidt over tre uger siden blev cheftræner Jörgen Lennartsson fyret, og i første omgang er hans job blevet overtaget af Klas Ingesson, der var ungdomstræner i Elfsborg.
Den tidligere svenske landsholdsspiller har foreløbig ført klubben til fire point i to kampe i ligaen samt et 1-1-resultat hjemme mod belgiske Standard Liege i Europa League-gruppespillet.
Elfsborg har kun det ene point efter de første to kampe i gruppe C, så Klas Ingesson ved godt, hvad missionen er før kampen mod Esbjerg i Borås Arena.
- Vi går efter sejren. Vi er her ikke for at spille uafgjort eller noget andet.
- Esbjerg er et godt hold. Vi skal gøre det, vi skal gøre, så matcher vi dem. Men gør vi ikke det, så bliver det hårdt. Vi skal først og fremmest lave mål, det har vi ikke været så gode til, siger træneren.
/ritzau/
Manchester United sikrede sig tre vigtige point i onsdagens 1-0-sejr mod Real Sociedad i Champions League.
Dermed ser det godt ud for den engelske storklub i forhold til at komme videre fra det indledende gruppespil.
Men spillet lader en del tilbage at ønske, og den tidligere United-legende, Peter Schmeichel, er langt fra imponeret. Han ser et hold, som gør for lidt for at lukke kampene og frygter, at der er noget mere grundlæggende galt.
- Holdet fik en god start, og det gjorde de for tredje kamp i træk. Men igen så vi nogle af de problemer, som har været synlige i hele sæsonen, siger Peter Schmeichel til Skysports.
- Af en eller anden grund stoppede United med at spille. Jeg forstår ikke, hvorfor spillerne gør det, men de lukker modstanderne tilbage i kampen.
- De skulle have fortsat og lukket kampen, men det ser ud som om, at de ikke er i stand til det. Real Sociedad var nemme at slå.
- Det var ikke noget godt hold, og de forsvarede sig ikke godt, mener den tidligere United-målmand, som selv vandt Champions League med United i 1999.
Schmeichel glæder sig til gengæld over, at Manchester United nu fører sin Champions League-gruppe, og at der er tid til forbedring.
/ritzau/
På grund af den varme sommer tilbyder Danmark perfekte levevilkår for møl - og lige nu er det højsæson for kravlende kryb alle steder - ikke mindst i dine madvarer, der kan være udklækningssteder for generationer af kryb.
Du kan dog begrænse potentielle angreb af de små bæster, hvis du tager fornuftige forholdsregler allerede i supermarkedet. Aftenshowet har inviteret specialkonsulent Morten Lisby fra Fødevarestyrelsen til at give gode råd, så du begrænser risici. Vi har samlet hans gode råd her:
undefined
Fremmødet var beskedent. Det var hundekoldt. Og spillet på kunstgræsbanen i Borås var ikke, så englene sang.
Men alt det er spillerne fra fodboldklubben Esbjerg formentlig fløjtende ligeglade med, efter at de torsdag aften tog et stort skridt mod at gå videre fra gruppe C i Europa League.
2-1-sejren ude over svenske Elfsborg betyder, at Esbjerg har seks point efter tre kampe. Dermed ligger den vestjyske klub meget lunt i forhold til at snuppe en af de to øverste pladser i gruppen, der toppes af Red Bull Salzburg med ni point.
34-årige Hans Henrik Andreasen sørgede for begejstring hos de cirka et par hundrede Esbjerg-fans blandt de blot 3142 tilskuere i Borås Arena, da han scorede begge gæsternes mål med sit lyse hoved.
Med sejren fik Esbjerg brudt en stime på tre nederlag på stribe, som har skabt mislyde i klubben, der ellers næsten kun har oplevet succes i år.
Sejren er desuden de danske pokalvinderes tredje udesejr i tre forsøg i årets Europa League. Tidligere har Esbjerg vundet ude over Saint-Etienne og Standard Liege.
Esbjerg fik en fremragende åbning på kampen i Borås, da Hans Henrik Andreasen efter syv minutter headede venstrebacken Jonas Knudsens indlæg i nettet.
Elfsborgs danske målmand, Kevin Stuhr Ellegaard, virkede noget passiv i situationen, så anfører Andreasen uhindret kunne score fra tæt hold.
Elfsborg havde ikke Mikkel Beckmann med i truppen. Offensivspilleren, som fyldte 30 år i dag, blev far i går.
Hjemmeholdet havde før scoringen været ved at overrumple Esbjerg med en lang aflevering, men alene igennem viste Lasse Nilsson sig at være lige så uskarp, som da han i foråret 2008 var lejesvend hos AaB.
Angriberen havde flere afbrændere i kampen, hvor hjemmeholdet skabte flest chancer, hvilket var naturligt nok efter Esbjergs tidlige føringsmål.
Danskernes defensiv var langt fra dirkefri, men målmand Frederik Rønnow var skarp. Også da han fem minutter før pausen først parerede et afrettet frispark fra Johan Larsson og dernæst riposten fra Lasse Nilsson.
Tidligt i anden halvleg måtte Esbjerg sætte Martin Bergvold ind på den centrale midtbane i stedet for skadede Magnus Lekven.
Kampen kørte dog videre i nogenlunde samme rille, dog med Elfsborg i en endnu mere toneangivende rolle.
Esbjerg var slet ikke gode nok til at forvalte kontramulighederne i den tempofyldte kamp, så der er fortsat noget at arbejde med, når klubben skal møde bedre modstandere end Elfsborg.
Kampen syntes dog afgjort, da Hans Henrik Andreasen midtvejs i anden halvleg headede Peter Ankersens aflevering i mål til 2-0.
Men mens den fede dame gjorde sig klar til at synge, hamrede den tidligere Brøndby-spiller Jon Jönsson to minutter senere et frispark direkte i nettet.
Elfsborg lagde et gevaldigt tryk på Esbjerg i kampens afsluttende fase, og indskiftede Mohamed Bangura havde flere afslutninger, der var tæt på.
Det endte dog med dansk jubel, mens Elfsborg med blot et point er tæt på at have udspillet sin rolle i gruppen. Det samme er Standard Liege, der også har et point.
Esbjergs næste gruppekamp er også mod Elfsborg. Den bliver spillet den 7. november på Blue Water Arena i Esbjerg.
 /ritzau/
Martin Pedersen og Frederik Løchte Nielsen skal udkæmpe et tennisslag mod ærkerivalerne fra Sverige, når landene står over for hinanden i Davis Cup fredag, lørdag og søndag.
Og danskerne er opsat på at revanchere tidligere års nederlag.
- Den her landskamp er bestemt ikke en hvilken som helst landskamp. Det er Danmark mod Sverige, og det er noget helt specielt, siger Martin Pedersen til om-sport.dk.
- Det giver unægteligt lidt ekstra krydderi på en match, når det er mod vores arvefjender, tilføjer makkeren Frederik Løchte Nielsen.
Svenskerne kan prale af at have vundet seks ud af seks hidtidige opgør mod Danmark. Senest i Brøndby Hallen i 1995, hvor det endte med en lige-ved-og-næsten-oplevelse for de danske spillere Kenneth Carlsen og Frederik Fetterlein.
Begge hev sejre hjem mod stjernerne Jonas Björkman og Stefan Edberg i de første singlekampe, men måtte i sidste ende se sig slået med et samlet 2-3-nederlag.
Denne gang skal det samlede resultat helst tippe til den vestlige side af Øresund, lyder det fra Kenneth Carlsen, der er kaptajn for det danske landshold.
- Vi tabte 2-3. Og tabte afgørende kamp i femte sæt. Den gjorde ondt, og det er en af de kampe, som jeg tænker tilbage på og er ærgerlig over. Så det ville være dejligt at få revanche denne gang.
- Jeg synes, at vores spillere tidligere har vist, at vi specielt i Davis Cup har nogle specielle evner, og både i singlerne og doublerne har vi et rigtig højt niveau, når vi virkelig rammer dagen. Det skal vi også gøre, siger han.
Vinderen af holdkampen bliver i den næstbedste række i Davis Cup-sammenhæng - Europa/Afrika gruppe 1, mens taberen ryger ned i gruppe 2.
Selvom svenskerne på papiret er favoritter, tror de danske spillere på, at de kan skabe dansk tennishistorie i Helsingborg, hvor kampen spilles.
- Ud af alle de fem kampe, der skal spilles, har de nok det mest sikre point i form af deres double. Det betyder jo ikke, at vi bare lægger os. De andre fire kampe vil jeg vurdere rimelig fifty-fifty, siger Frederik Løchte Nielsen.
/ritzau/
Brasilien og Fifa har før været uenige om især tidsplaner for byggearbejdet af de forskellige VM-arenaer.
Nu er den gal igen. Myndighederne i Brasilien forsøger at hive over 550 millioner kroner ud af Fifa. Pengene har brasilianerne brugt på midlertidige bygninger i forbindelse med VM-arenaerne.
Rundt regnet halvdelen af pengene drejer sig om dette års Confederations Cup, som var en slags generalprøve på VM-slutrunden.
Brasilianernes argument er, at de midlertidige foranstaltninger omkring arenaerne kun bliver lavet for Fifas skyld, og dem har brasilianerne ingen gavn af efter VM.
Omvendt argumenterer Fifa for, at forbundet ikke ejer de forskellige VM-arenaer, og derfor heller ikke har ansvar for øvrige bygninger og lignende på områder omkring arenaerne.
Brasilien oplevede adskillige demonstrationer under sommerens Confederations Cup, hvor befolkningen viste sin utilfredshed med de store summer af penge, som bruges på VM, når de ellers burde bruges på uddannelse, helbred og infrastruktur.
Mange klager også over, at et par af de store arenaer er bygget i byer, som ikke har fodboldklubber, der kan bruge dem.
/ritzau/
Både Superligaens førerhold FC Midtjylland og de nærmeste forfølgere fra AaB har i dette efterår været ramt af dårlige regnskaber med millionunderskud og akut mangel på penge i klubkassen.
AaB og FCM meddelte i de seneste regnskaber, at driften kunne komme i fare, hvis økonomien blev forværret, eller klubben ikke fik tilført nye midler.
Men Jesper Jørgensen, som følger fodboldklubberne for revisionsselskabet Deloitte, vurderer ikke, at det står så grelt til, at AaB eller FCM må dreje nøglen om.
- Selvfølgelig skal en revisor skrive, at driften er truet, når der er behov for det.
- Vi vil se, når fodboldklubber kommer med dårlige resultater, at de hele tiden lever på en knivsæg rent økonomisk, siger Jesper Jørgensen.
- Så vi vil se fodboldklubber, der har udfald, hvor man lige skraber bunden og skal ud med hatten i hånden og bede om penge. Det er en naturlig driftsmodel i fodboldens verden.
- Det er simpelthen blevet hverdag. Og den er benhård. For skal man have penge, skal man vinde nogle fodboldkampe. Men for at vinde de kampe, skal man have nogle gode spillere, og de koster penge. Så det er sådan lidt, om hønen eller ægget kommer først i det her.
- Jeg tror helt sikkert, at vi i både AaB og FCM vil se forbedringer i 2014, siger Jesper Jørgensen.
At det er nummer et og to i Superligaen, som er hårdest ramt i øjeblikket, kunne ligne en tendens med økonomisk uansvarlighed og en satsning på at blive tophold, men det er det ikke, vurderer Jesper Jørgensen.
- Det er tilfældigt. Klubberne har de seneste par år leveret mange store røde tal, uanset om det er top- eller bundklubber, så det er ikke specielt topklubberne, der er ramt. Men topklubberne er også ramt, siger Jesper Jørgensen.
På en generalforsamling torsdag aften vil FCM blandt andet forsøge at skaffe ny kapital til den slunkne klubkasse.
/ritzau/
Michael Laudrup er et stort fodboldnavn i Europa, og mange vil gerne høre hans mening om forskellige ting i sporten og hans oplevelser i fodboldverdenen.
Men han kommer aldrig til at afsløre ting fra omklædningsrummet, som den tidligere Manchester United-manager Alex Ferguson gør i en ny bog.
Ferguson fortæller om, hvordan han sparkede en støvle, så den ramte David Beckham i hovedet. Han kalder Roy Keane for et skræmmende og brutalt individ, og han kritiserer Wayne Rooney.
Den slags historier vil aldrig komme fra Michael Laudrups mund eller hånd.
- Folk siger altid, at hvad der sker i omklædningsrummet, skal forblive i omklædningsrummet. Jeg mener, at når man er en del af et fodboldhold, så er man en del af en gruppe.
- Jeg vil ikke gøre det, så forvent ikke, at jeg om fem eller 10 år fortæller, hvad der virkelig skete omkring vores straffespark på Wembley, og hvorvidt jeg sagde sådan og sådan til den eller den spiller, siger Michael Laudrup ifølge Skysports.
Han refererer til en situation i sidste sæsons Liga Cup-finale, hvor to spillere skændtes om, hvem der skulle sparke straffespark.
Når man som Alex Ferguson har været manager i en storklub i over 25 år, er Michael Laudrup overbevist om, at man har noget fodboldmæssigt på hjerte. Så er det bare - ifølge Michael Laudrup - de forkerte historier, som er kommet frem.
- Når vi taler om en mand som Ferguson, så er jeg sikker på, at han kunne fortælle en masse gode ting som at forklare kampe, taktik og systemer, som alle kan lære af.
- Men overskrifterne handler om spillere, som ville væk og den slags. Jeg har set nogle af overskrifterne, og jeg nægter at tro, at det er det mest interessante i bogen, siger Michael Laudrup.
Danskeren står torsdag aften i spidsen for Swansea, som hjemme møder russiske Kuban Krasnodar i Europa League.
/ritzau/
undefined
undefined
undefined
Du er bestemt ikke alene om denne tendens til udskydelse. Jeg møder rigtig mange mennesker der på samme måde som dig kan "gå som katten om den varme grød" hvad end det handler om praktiske gøremål, ting der skal skrives, remedier der skal købes eller hvad det nu kan gøre.
Man kunne sikkert sagtens gøre en større psykologisk problematik ud af det og analysere en masse på hvad det er i dig der gør, at du ikke får tingene gjort.
Man kunne sikkert også undersøge nærmere hvad et er du frygter, hvorfor en opgave skræmmer dig og hvorfor du ikke lærer af de gode erfaringer de får, når du rent faktisk får tingene gjort.
MEN - det ville bare være en ny udskydelse og overspringshandling!
Nøglen ligger i sidste linie af dit spørgsmål: "lethed" skriver du. Hvordan kan man med større lethed komme i gang. Ved du hvad? Det kan du ikke!
Mange mennesker der udskyder gør det netop i troen, håbet, ønsket om at det bliver lettere. At de bliver mere klar, at de få udtænkt den rette plan, at de får den rigtig gode ide - eller at de bliver rigtigt motiverede...
Og mens de går og venter på det, så går tiden og projektet eller opgaven bliver mere og mere kompliceret inde i personens hoved.
Det er denne fase der skal springes over. Kuren er ikke at søge den lette løsning, men i stedet meget simplet at følge rekalmesloganet fra et kendt sportsmærke: Just (fu…..) do it!
Fem faste råd som jeg plejer at give mine klienter der udskyder:
Hvornår skal dette her være gjort? Sæt deadlinen tæt - efter kort tid - og tillad ikke dig selv at overskride den.
Tænk på de amerikanske militærfilm. Se ham den to meter høje og én meter brede mørke sergent der står lige ved mudderhullet og driver alle rekrutterne igennem. Der er en årsag til at han råber sådan - ellers udskød de også turen gennem mudderet!
Opbyg et arsenal af "kommanoder" til dig selv du kan bruge når du begynder at udskude "Kom nu!", "Du gør det kun værre ved at udskyde", "NO, is not an option", "Videre Videre Videre", "Det skal bare gøres. NU" eller hvad der nu virker for dig.
Øv dig i at se kvaliteten i "bare at få gjort" frem for at "Få gjort rigtigt og godt. Man er nødt til at gøre en masse ting skidt før man kan gøre dem godt. Og hvis ikke du øver dig i at gøre niget hurtigt og halvskidt, så kommer du aldrig til at gøre det hurtigt og godt - og så biver du ved med at udskyde.
Når du begynder at udskyde fordi du ikke liiiige ved om det du planlægger er godt nok, så husk spørgsmålet "Hvad er det værste der kan ske?" eller "Hvor galt kan det rent faktisk gå?"
Ofte er de overdrevne forestillinger om negative følger der får os til at udskyde. Så kig lige på, om det rent faktisk er så slem.
Aftal med dig selv hvilken belønning du skal have når jobbet er fuldført! Mennesket er kun en avanceret dresseret delfin; vi har et med at blive bedre til det vi bliver belønnet for.
Du behøver ikke at følge alle fem råd og det er opført helt uprioriteret. Hovedtanken er: Lad være med at bruge tid på at overveje hvorfor du ikke kan og hvorfor du ikke lige får det gjort. JUST STOP THINKING AND START DOINNG!
Pøj Pøj med det
Bedste hilsner
Henrik
Manchester United sikrede sig tre vigtige point i onsdagens 1-0-sejr mod Real Sociedad i Champions League.
Dermed ser det godt ud for den engelske storklub i forhold til at komme videre fra det indledende gruppespil.
Men spillet lader en del tilbage at ønske, og den tidligere United-legende, Peter Schmeichel, er langt fra imponeret. Han ser et hold, som gør for lidt for at lukke kampene og frygter, at der er noget mere grundlæggende galt.
- Holdet fik en god start, og det gjorde de for tredje kamp i træk. Men igen så vi nogle af de problemer, som har været synlige i hele sæsonen, siger Peter Schmeichel til Skysports.
- Af en eller anden grund stoppede United med at spille. Jeg forstår ikke, hvorfor spillerne gør det, men de lukker modstanderne tilbage i kampen.
- De skulle have fortsat og lukket kampen, men det ser ud som om, at de ikke er i stand til det. Real Sociedad var nemme at slå.
- Det var ikke noget godt hold, og de forsvarede sig ikke godt, mener den tidligere United-målmand, som selv vandt Champions League med United i 1999.
Schmeichel glæder sig til gengæld over, at Manchester United nu fører sin Champions League-gruppe, og at der er tid til forbedring.
/ritzau/
Du behøver ikke bruge flere timer om ugen, hvis du gerne vil i gang med at løbe. Blot 20 minutters løb to gange om ugen er nok til at forbedre både din kondition og generelle sundhed.
Det er et af budskaberne i den nye løbebog "10-20-30-metoden". Bogen er blandt andre skrevet af Jens Bangsbo, der er professor ved Institut for Idræt og Ernæring.
- Jeg møder ofte folk, som egentlig har lyst til at løbe, men som ikke gør det på grund af manglende tid. Så med bogen vil vi fortælle, at det faktisk er muligt at løbe, selv om man har meget lidt tid, siger Jens Bangsbo.
10-20-30 er en form for interval-træning, der er meget effektiv for både begyndere og erfarne løbere. Det er blevet videnskabeligt bevist af blandt andre Jens Bangsbo.
Hans forsøg har vist, at erfarne løbere med metoden kan halvere deres træningstid og stadigvæk øge deres præstation, kondital og iltoptagelse, mens deres blodtryk og kolesterol-tal falder.
- Metoden har samtidig den fordel, at hurtige og langsomme kan løbe sammen, fordi der hele tiden er pauser, hvor man kan mødes. Jeg løber sådan sammen med mine børn, og det fungerer fint, siger Jens Bangsbo.
Han hører tit om nye løbere, der starter med alt for høje ambitioner. Det betyder, at mange af dem stopper igen efter nogle uger, fordi de får skader eller synes, at løb er for hårdt.
Derfor mener Jens Bangsbo, at det er bedre for nye løbere at starte med korte og effektive løbeture.
- Man skal ikke tabe lysten. Og i starten skal man være tilfreds med to gange 20 minutter om ugen. Så kan man altid øge efter nogle måneder, siger Jens Bangsbo.
Kendte danskere står i kø for at sige undskyld for små og store synder fra deres fortid. De angrer, undskylder og beder om tilgivelse for alt fra skuffede børn til dårlige anbefalinger, f.eks. undskylder ernæringsekspert Christian Bitz, at han har anbefalet skyr i mange år: - Jeg har en undskyldning til hele Danmark. Jeg har i mange år anbefalet brugen af skyr i alle mulige henseender. Det er proteinrigt og vanvittigt sundt, men problemet er også bare, at det er dyrt og hvinende surt. Det smager ikke særlig godt, undskyld Danmark, udtaler han. Ernæringsekspert Christian Bitz siger undskyld som led i ”undskyld!”-kampagnen i Aftenshowet, hvor alle danskere bliver opfordret til at lette deres hjerter og sige undskyld for små som store ting, der nager samvittigheden.
Skriv til Aftenshowet og fortæl os, hvem du gerne vil undskylde over for, og fortæl os hvorfor. Så sender vi én af vores værter af sted med undskyldningen og favnen fuld af en stor buket blomster. Skriv hvad du gerne vil undskylde for til Aftenshowet på 
Husk at skrive et telefonnummer, så vi kan komme i kontakt med dig.
Esbjerg giver comeback til Emil Lyng, mens Elfsborg er uden dagens 30-års fødselar, Mikkel Beckmann, når de to hold klokken 21.05 mødes i Borås Arena i Europa League-gruppespillet.
Mikkel Beckmann, der i går blev far, er ikke med i Elfsborgs trup, mens klubbens anden dansker, Kevin Stuhr Ellegaard, som ventet vogter målet for de svenske mestre.
Esbjerg har igen offensivspilleren Emil Lyng med. Han blev skadet i den seneste Europa League-kamp, 1-2-nederlaget hjemme til Red Bull Salzburg.
Cheftræner Niels Frederiksen har foretaget tre ændringer i startopstillingen i forhold til det Esbjerg-hold, som for fire dage siden skuffede stort ved at tabe 1-2 ude til FC Vestsjælland i Superligaen.
Emil Lyng, Magnus Lekven og Mick van Buren erstatter Jesper Rasmussen, Martin Bergvold og Pape Pate Diouf.
Esbjerg stiller med følgende startformation: Frederik Rønnow - Peter Ankersen, Kian Hansen, Jens Berthel Askou, Jonas Knudsen - Jakob Ankersen, Hans Henrik Andreasen, Magnus Lekven, Emil Lyng - Mick van Buren, Mushaga Bakenga.
Elfsborg er sidst i gruppe C med et point, det samme som belgiske Standard Liege.
Red Bull Salzburg fra Østrig fører gruppen med seks point, mens Esbjerg er nummer to med tre point.
De to bedste hold går videre fra gruppen.
/ritzau/
Canal 9's fodboldkommentator Niels Christian Frederiksen var i DR2 Morgen ude med en hård kritik af FC Københavns præstation i 3-1-nederlaget til Galatasaray.
- En reminiscens fra de gode gamle dage, da vi var amatører i Danmark og en beskæmmende indsats i 1. halvleg, lød det bl.a. andet fra Frederiksen.
FC København-angriberen Nicolai Jørgensen har ikke meget til overs for kommentatorens synspunkter.
- Han (Niels Christian Frederiksen, red.) må være en bitter mand. De var bedre end os. Sådan var det. De har klassespillere. Når de rammer niveauet, så er det international topklasse. Det er svært at modstå - specielt på udebane.
- Folk der går ud og kritiserer vores attituder, de kender os ikke. Jeg synes bestemt ikke, at det var sådan det var på banen, lyder det kontante svar på kritikken fra Nicolai Jørgensen til DR Sporten.
Også holdets anfører, Lars Jacobsen, mener, at kritikken er skudt over målet.
- Det var ikke sådan, at jeg rendte rundt på banen og følte det var pinligt. Jeg ved ikke, hvad han forventer. Skal et dansk hold tage til Galatasaray, kvartfinalist i Champions Legaue sidste år, og bare køre dem ud af banen?
- Vi rammer ikke vores topniveau i første halvleg, det må vi indrømme. Galatasaray spiller, ifølge deres egen træner, det bedste de har gjort i år. Jeg synes ikke, at vi skal kravle i et musehul på grund af det, udtaler Lars Jacobsen.
FC København spillede en skidt første halvleg i 1-3-nederlaget på udebane til Galatasaray i Champions League.
Bagud 0-3 ved pausen skiftede FCK-træner Ståle Solbakken to mand ud i pausen - en af dem var Rurik Gislason, der blev erstattet af Christian Bolanos på højrekanten.
Islændingen er yderst utilfreds med den beslutning.
- Jeg er meget skuffet. Der er mange ting, jeg vil sige nu, men jeg må hellere holde kæft, siger han.
undefined
- Det synes jeg ikke. Jeg spiller godt for tiden, jeg er i god form, men som jeg siger, er det nok bedst, at jeg holder min kæft.
undefined
- Vi har talt sammen, men det er mellem os to.
undefined
- Slet ikke.
Gislason er også træt af, at FCK'erne åbenbart lod sig ryste af det højlydte publikum i Türk Telekom Arena.
- Vi lignede næsten børn de første 15 minutter, det bør ikke ske på dette niveau. Vi skal kunne tåle den slags stemning fra lægterne, siger han.
/ritzau/
På søndag kan tyskeren Sebastian Vettel vinde sit fjerde verdensmesterskab i Formel 1. Men hans fest har fået en irriterende optakt efter, at en organisation har klaget og indberettet Formel 1-arrangørerne til den indiske højesteret.
Højesteret har torsdag accepteret at tage sagen op fredag. Det skriver nyhedsbureauet dpa.
Sebastian Vettel og hans konkurrenter har intet med sagen at gøre, men det har arrangørerne af Indiens grand prix på Buddh International Circuit i udkanten af Indiens hovedstad New Delhi.
Arrangørerne har tilsyneladende ikke betalt skat af indtægterne fra grand prixerne i 2011 og 2012, men organisationen, som klager, mener, at eftersom Formel 1 er elitesport, kan arrangørerne ikke fritages for at betale skat.
Det har man tidligere argumenteret for med succes. Det betyder, at arrangørerne, med en beslutning om at Formel 1 er underholdning og ikke sport, bliver tvunget til at betale skat og moms af alt, hvad der har med løbet at gøre.
I 2011 blev arrangøren Jaypee Sports International pålagt at indefryse 25 procent af billetindtægterne, og det er tilsyneladende ikke sket.
Advokater, som følger sagen, anser det dog som usandsynligt, at søndagens Formel 1 grand prix kommer i fare.
- Arrangørerne har alle de nødvendige tilladelser, siger Ravi P. Mehrota, som er advokat for regionen Uttar Pradesh, hvor grandprixet bliver kørt.
På grund af mange andre byer, som vil med på den internationale kalender, er Indiens GP ikke på programmet i 2014, og arrangørerne frygter, at en skattedom kan gøre løbet så dyrt, at dette års grand prix bliver det sidste.
/ritzau/
Det bliver en svær - men ikke umulig - opgave for fodboldklubben Esbjerg at hente en sejr i aftenens udekamp mod Elfsborg i Europa League-gruppespillet.
Sidste år viste AC Horsens, at det kan lade sig gøre, da den østjyske klub sejrede 3-2 i Borås Arena i Europa League-turneringen.
Resultatet betød, at den østjyske klub gik videre fra tredje kvalifikationsrunde med samlet 4-3. Ved den lejlighed var Esbjergs nuværende målmand, Frederik Rønnow, en del af det sejrende Horsens-mandskab.
Elfsborg er i det hele taget ved at udvikle sig til et hyppigt bekendtskab for dansk fodbold.
Det svenske mesterhold kvalificerede sig til dette års Europa League-gruppespil ved at besejre FC Nordsjælland i playoff-runden.
Efter 1-1 i den første kamp i Borås vandt svenskerne 1-0 i Farum. Det skete på en scoring af indskiftede Mikkel Beckmann, der har en fortid i FC Nordsjælland.
Offensivspilleren er sammen med målmand Kevin Stuhr Ellegaard det danske islæt på Elfsborg-holdet, der også tæller tidligere superliga-spillere som Jon Jönsson, Lasse Nilsson og den forhenværende Esbjerg-forsvarer Andreas Klarström.
Mikkel Beckmann, som i dag fylder 30 år, var ikke med til Elfsborgs træning onsdag. Det skyldtes, at han samme dag blev far. Han er dog med i truppen til kampen.
Esbjerg har tre point efter de første to kampe i Europa Leagues gruppe C. Efter 2-1-sejren ude over Standard Liege tabte vestjyderne med de samme cifre hjemme til Red Bull Salzburg.
Den østrigske klub fører gruppen med seks point, mens Esbjerg er nummer to med sine tre point. Standard Liege og Elfsborg har hver et point i gruppen, hvorfra de to bedste hold går videre.
/ritzau/
Det er ved at være et stykke tid siden, at fodboldklubben Esbjerg er gået fra banen uden at have indkasseret et mål.
Faktisk ligger klubbens seneste clean sheet helt tilbage til den 29. august, da Esbjerg med en overraskende 1-0-sejr ude over franske Saint-Etienne kom videre til Europa League-gruppespillet.
Efter ni kampe på stribe, hvor klubben har indkasseret scoringer, er der da også fokus på at holde svenske Elfsborg fra mål i aftenens Europa League-kamp i Borås.
- Jeg vil sige, at vi skal til at holde nullet, det er ved at være noget tid siden, siger Esbjergs landsholdsspiller Peter Ankersen.
Esbjerg har tabt klubbens seneste tre kampe, og i alle tre opgør er vestjyderne blevet overrumplet af tidlige scoringer fra modstanderne.
- I de sidste tre kampe har vi lukket mål ind inden for de første 5-10 minutter. Det er ikke godt nok, siger højrebacken.
Peter Ankersen peger på sig selv som en af de spillere, der skal hjælpe Esbjerg ud af den lille krise, som klubben er havnet i.
- Jeg vil ikke kalde mig selv for et talent mere. Jeg er 23 år og har spillet over 100 førsteholdskampe, og jeg har været på A-landsholdet.
- Jeg skal være en af de spillere, der tager ansvar. Det har jeg ikke gjort i de seneste kampe, og det er jeg skuffet over, siger han.
Esbjerg ligger nummer to i Europa Leagues gruppe C før aftenens kamp i Borås Arena, der begynder klokken 21.05.
Vestjyderne har tre point for to kampe, tre point færre end førende Red Bull Salzburg.
Standard Liege og Elfsborg har hver et point i gruppen, hvor de to bedste hold går videre.
/ritzau/
FC København har forlænget kontrakten med Youssef Toutouh, så han nu foreløbigt er at finde i klubben frem til sommeren 2017.
Toutouh har været FCK-spiller siden sommeren 2011, hvor han kom til klubben fra Hvidovre, og sportsdirektør Carsten V. Jensen er tilfreds med at have det fremtidige samarbejde med Toutouh på plads.
- Youssef har gennem sin træning og sine præstationer i kamp overbevist os om, at han er en mand med en fremtid her i FC København, og vi glæder os over, at vi nu har en aftale på plads.
21-årige Toutouh er også glad for at have fremtiden på plads i FCK, og han ser frem til fortsat at være en del af klubben.
- Jeg har det rigtig godt her i FCK, og jeg har altid sagt, at jeg gerne vil have mit gennembrud her. Så jeg er rigtig glad for at forlænge med den klub, jeg elsker.
- Min udvikling går fremad, og jeg er utrolig glad for, at jeg har fået denne tillid fra klubben. Det betyder rigtig meget for mig, siger Toutouh til klubbens hjemmeside.
Toutouh har spillet 12 kampe og bidraget med to mål for FCK siden sin debut i 2011. I sidste sæson var han udlejet til Esbjerg, hvor han fik sit superligagennembrud og blandt andet afgjorde pokalfinalen.
/ritzau/
Både nybegyndere og erfarne kan have glæde af 10-20-30 træning. Og det er uanset, om man vil løbe to gange om ugen eller flere.
Her er et eksempel på hvordan et nybegynder 10-20-30 løbeprogram kan se ud med træning 2 x 20 minutter om ugen (plus opvarmning og pauser).
undefined
undefined
undefined
undefined
undefined
undefined
Canal 9's fodboldkommentator Niels Christian Frederiksen var i DR2 Morgen ude med en hård kritik af FC Københavns præstation i 3-1-nederlaget til Galatasaray.
- En reminiscens fra de gode gamle dage, da vi var amatører i Danmark og en beskæmmende indsats i 1. halvleg, lød det bl.a. andet fra Frederiksen.
FC København-angriberen Nicolai Jørgensen har ikke meget til overs for kommentatorens synspunkter.
- Han (Niels Christian Frederiksen, red.) må være en bitter mand. De var bedre end os. Sådan var det. De har klassespillere. Når de rammer niveauet, så er det international topklasse. Det er svært at modstå - specielt på udebane.
- Folk der går ud og kritiserer vores attituder, de kender os ikke. Jeg synes bestemt ikke, at det var sådan det var på banen, lyder det kontante svar på kritikken fra Nicolai Jørgensen til DR Sporten.
Også holdets anfører, Lars Jacobsen, mener, at kritikken er skudt over målet.
- Det var ikke sådan, at jeg rendte rundt på banen og følte det var pinligt. Jeg ved ikke, hvad han forventer. Skal et dansk hold tage til Galatasaray, kvartfinalist i Champions Legaue sidste år, og bare køre dem ud af banen?
- Vi rammer ikke vores topniveau i første halvleg, det må vi indrømme. Galatasaray spiller, ifølge deres egen træner, det bedste de har gjort i år. Jeg synes ikke, at vi skal kravle i et musehul på grund af det, udtaler Lars Jacobsen.
Michael Laudrup er et stort fodboldnavn i Europa, og mange vil gerne høre hans mening om forskellige ting i sporten og hans oplevelser i fodboldverdenen.
Men han kommer aldrig til at afsløre ting fra omklædningsrummet, som den tidligere Manchester United-manager Alex Ferguson gør i en ny bog.
Ferguson fortæller om, hvordan han sparkede en støvle, så den ramte David Beckham i hovedet. Han kalder Roy Keane for et skræmmende og brutalt individ, og han kritiserer Wayne Rooney.
Den slags historier vil aldrig komme fra Michael Laudrups mund eller hånd.
- Folk siger altid, at hvad der sker i omklædningsrummet, skal forblive i omklædningsrummet. Jeg mener, at når man er en del af et fodboldhold, så er man en del af en gruppe.
- Jeg vil ikke gøre det, så forvent ikke, at jeg om fem eller 10 år fortæller, hvad der virkelig skete omkring vores straffespark på Wembley, og hvorvidt jeg sagde sådan og sådan til den eller den spiller, siger Michael Laudrup ifølge Skysports.
Han refererer til en situation i sidste sæsons Liga Cup-finale, hvor to spillere skændtes om, hvem der skulle sparke straffespark.
Når man som Alex Ferguson har været manager i en storklub i over 25 år, er Michael Laudrup overbevist om, at man har noget fodboldmæssigt på hjerte. Så er det bare - ifølge Michael Laudrup - de forkerte historier, som er kommet frem.
- Når vi taler om en mand som Ferguson, så er jeg sikker på, at han kunne fortælle en masse gode ting som at forklare kampe, taktik og systemer, som alle kan lære af.
- Men overskrifterne handler om spillere, som ville væk og den slags. Jeg har set nogle af overskrifterne, og jeg nægter at tro, at det er det mest interessante i bogen, siger Michael Laudrup.
Danskeren står torsdag aften i spidsen for Swansea, som hjemme møder russiske Kuban Krasnodar i Europa League.
/ritzau/
De tyske smil var brede, da Bayern München i aftes havde holdt målfest og besejrede Viktoria Plzen med 5-0 i Champions League.
Men der var alligevel et lille aber dabei for de tyske forsvarende Champions League-vindere.
25 minutter inde i kampen, nægtede hollænderen Arjen Robben nemlig at sparke et straffespark begået mod ham selv. Det til trods for, at træner Pep Guardiola flere gange fra sidelinjen råbte Arjen, Arjen.
Forhistorien er, at Robben i weekendens sejr på 4-1 over Mainz ikke måtte tage et straffespark, han ellers følte sig selvskrevet til. Da bad Guardiola i stedet Thomas Müller om at gøre det. Thomas Müller sad på bænken, da Bayern fik straffe onsdag.
- Jeg vil ikke tale om det. Lad os ikke tale om det, lad os droppe det, sagde en - ifølge Reuters - tydeligt irriteret Arjen Robben efter onsdagens kamp.
- Vi spillede en god kamp, og 5-0 er et godt resultat. Men hvis vi virkelig skal være kritiske, kunne vi godt have gjort det bedre, siger han videre, mens Guardiola bekræftede, at han havde bedt Robben om at tage straffesparket.
I stedet fik Franck Ribery fornøjelsen af at sparke og heldigvis for hollænderen scorede Ribery.
- Arjen var lidt irriteret. Træneren råbte Arjen, men Arjen ville ikke sparke. Det er fodbold, den slags kan ske, det er naturligt, siger Franck Ribery.
/ritzau/
FC København spillede en skidt første halvleg i 1-3-nederlaget på udebane til Galatasaray i Champions League.
Bagud 0-3 ved pausen skiftede FCK-træner Ståle Solbakken to mand ud i pausen - en af dem var Rurik Gislason, der blev erstattet af Christian Bolanos på højrekanten.
Islændingen er yderst utilfreds med den beslutning.
- Jeg er meget skuffet. Der er mange ting, jeg vil sige nu, men jeg må hellere holde kæft, siger han.
undefined
- Det synes jeg ikke. Jeg spiller godt for tiden, jeg er i god form, men som jeg siger, er det nok bedst, at jeg holder min kæft.
undefined
- Vi har talt sammen, men det er mellem os to.
undefined
- Slet ikke.
Gislason er også træt af, at FCK'erne åbenbart lod sig ryste af det højlydte publikum i Türk Telekom Arena.
- Vi lignede næsten børn de første 15 minutter, det bør ikke ske på dette niveau. Vi skal kunne tåle den slags stemning fra lægterne, siger han.
/ritzau/
I onsdagens Champions League-kamp mellem CSKA Moskva og Manchester City blev udeholdets anfører, Yaya Toure, gentagne gange mødt med abelyde fra hjemmeholdets publikum.
Stik imod det europæiske fodboldforbund Uefas procedurer undlod dommeren at skride ind, mener direktør i Spillerforeningen i Danmark Mads Øland, der også sidder i bestyrelsen i den internationale spillerforening, Fifpro.
- Vi kan kun gætte os til, hvorfor dommeren ikke skred ind over for den gentagne racisme i kampen mellem CSKA Moskva og Manchester City, men et bud er, at lederne på stedet blev intimideret af omstændighederne, siger Øland i en pressemeddelelse.
I Champions League-kampen mod CSKA Moskva forsøgte City-angriberen Sergio Agüero og Yaya Touré at henvende sig til dommeren, men der blev ikke grebet ind.
- Uanset hvad kan vi konstatere, at Uefa fejlede i gårsdagens kamp og ikke evnede at leve op til deres egne procedurer, der er meget klare på området.
- Jeg vil understrege, som jeg har gjort det mange gange før, at det aldrig skal være spillernes ansvar at skride ind over for racisme under kampe, fastslår Øland.
/ritzau/
Manchester City-stjernen Yaya Toure var onsdag aften oprevet, da han følte sig udsat for racisme fra tribunerne, da det engelske storhold på udebane vandt med 2-1 over CSKA Moskva i Champions League.
CSKA kalder beskyldningerne om racisme grundløse og afviser, at det skulle have fundet sted.
- Vi er overraskede og skuffede over anklagerne om racisme, skriver klubbens på sin hjemmeside.
- Vi har i en gennemgående analyse med hjælp fra videooptagelser ikke fundet episoder, hvor gæsterne er blevet udsat for racisme af CSKA-fans, og den delegerede (fra Uefa) bekræftede dette efter kampen.
Den russiske storklub beretter, at CSKAs tilhængere mange gange under kampen forsøgte at støtte deres hold med pift og råb, men det skete uden racistiske undertoner.
- Vi ærgrer os over det, selv om vi mener, at anklagerne om racisme er grundløse, skriver CSKA.
Yaya Toure er ikke i tvivl om, at han blev udsat for racisme i onsdagens opgør i Moskva.
- Nogle af deres sange var ret dumme, men jeg synes, Uefa skal foretage sig noget. Hver gang vi siger noget, så fortsætter de. Der skal gøres noget ved det, fastslog City-stjernen over for Sky Sports.
- Jeg synes, at man skal lukke stadion, måske i et par kampe. Det er meget sørgeligt, og vi må gøre noget, så fodbolden kan komme videre, sagde spilleren fra Elfenbenskysten.
Direktør i Spillerforeningen, Mads Øland, har kritiseret kampens dommer og Uefa for ikke at skride til handling midt under kampen over for den mulige racisme.
/ritzau/
Fremmødet var beskedent. Det var hundekoldt. Og spillet på kunstgræsbanen i Borås var ikke, så englene sang.
Men alt det er spillerne fra fodboldklubben Esbjerg formentlig fløjtende ligeglade med, efter at de torsdag aften tog et stort skridt mod at gå videre fra gruppe C i Europa League.
2-1-sejren ude over svenske Elfsborg betyder, at Esbjerg har seks point efter tre kampe. Dermed ligger den vestjyske klub meget lunt i forhold til at snuppe en af de to øverste pladser i gruppen, der toppes af Red Bull Salzburg med ni point.
34-årige Hans Henrik Andreasen sørgede for begejstring hos de cirka et par hundrede Esbjerg-fans blandt de blot 3142 tilskuere i Borås Arena, da han scorede begge gæsternes mål med sit lyse hoved.
Med sejren fik Esbjerg brudt en stime på tre nederlag på stribe, som har skabt mislyde i klubben, der ellers næsten kun har oplevet succes i år.
Sejren er desuden de danske pokalvinderes tredje udesejr i tre forsøg i årets Europa League. Tidligere har Esbjerg vundet ude over Saint-Etienne og Standard Liege.
Esbjerg fik en fremragende åbning på kampen i Borås, da Hans Henrik Andreasen efter syv minutter headede venstrebacken Jonas Knudsens indlæg i nettet.
Elfsborgs danske målmand, Kevin Stuhr Ellegaard, virkede noget passiv i situationen, så anfører Andreasen uhindret kunne score fra tæt hold.
Elfsborg havde ikke Mikkel Beckmann med i truppen. Offensivspilleren, som fyldte 30 år i dag, blev far i går.
Hjemmeholdet havde før scoringen været ved at overrumple Esbjerg med en lang aflevering, men alene igennem viste Lasse Nilsson sig at være lige så uskarp, som da han i foråret 2008 var lejesvend hos AaB.
Angriberen havde flere afbrændere i kampen, hvor hjemmeholdet skabte flest chancer, hvilket var naturligt nok efter Esbjergs tidlige føringsmål.
Danskernes defensiv var langt fra dirkefri, men målmand Frederik Rønnow var skarp. Også da han fem minutter før pausen først parerede et afrettet frispark fra Johan Larsson og dernæst riposten fra Lasse Nilsson.
Tidligt i anden halvleg måtte Esbjerg sætte Martin Bergvold ind på den centrale midtbane i stedet for skadede Magnus Lekven.
Kampen kørte dog videre i nogenlunde samme rille, dog med Elfsborg i en endnu mere toneangivende rolle.
Esbjerg var slet ikke gode nok til at forvalte kontramulighederne i den tempofyldte kamp, så der er fortsat noget at arbejde med, når klubben skal møde bedre modstandere end Elfsborg.
Kampen syntes dog afgjort, da Hans Henrik Andreasen midtvejs i anden halvleg headede Peter Ankersens aflevering i mål til 2-0.
Men mens den fede dame gjorde sig klar til at synge, hamrede den tidligere Brøndby-spiller Jon Jönsson to minutter senere et frispark direkte i nettet.
Elfsborg lagde et gevaldigt tryk på Esbjerg i kampens afsluttende fase, og indskiftede Mohamed Bangura havde flere afslutninger, der var tæt på.
Det endte dog med dansk jubel, mens Elfsborg med blot et point er tæt på at have udspillet sin rolle i gruppen. Det samme er Standard Liege, der også har et point.
Esbjergs næste gruppekamp er også mod Elfsborg. Den bliver spillet den 7. november på Blue Water Arena i Esbjerg.
 /ritzau/
På søndag kan tyskeren Sebastian Vettel vinde sit fjerde verdensmesterskab i Formel 1. Men hans fest har fået en irriterende optakt efter, at en organisation har klaget og indberettet Formel 1-arrangørerne til den indiske højesteret.
Højesteret har torsdag accepteret at tage sagen op fredag. Det skriver nyhedsbureauet dpa.
Sebastian Vettel og hans konkurrenter har intet med sagen at gøre, men det har arrangørerne af Indiens grand prix på Buddh International Circuit i udkanten af Indiens hovedstad New Delhi.
Arrangørerne har tilsyneladende ikke betalt skat af indtægterne fra grand prixerne i 2011 og 2012, men organisationen, som klager, mener, at eftersom Formel 1 er elitesport, kan arrangørerne ikke fritages for at betale skat.
Det har man tidligere argumenteret for med succes. Det betyder, at arrangørerne, med en beslutning om at Formel 1 er underholdning og ikke sport, bliver tvunget til at betale skat og moms af alt, hvad der har med løbet at gøre.
I 2011 blev arrangøren Jaypee Sports International pålagt at indefryse 25 procent af billetindtægterne, og det er tilsyneladende ikke sket.
Advokater, som følger sagen, anser det dog som usandsynligt, at søndagens Formel 1 grand prix kommer i fare.
- Arrangørerne har alle de nødvendige tilladelser, siger Ravi P. Mehrota, som er advokat for regionen Uttar Pradesh, hvor grandprixet bliver kørt.
På grund af mange andre byer, som vil med på den internationale kalender, er Indiens GP ikke på programmet i 2014, og arrangørerne frygter, at en skattedom kan gøre løbet så dyrt, at dette års grand prix bliver det sidste.
/ritzau/
Den danske landsholdsspiller Christian Eriksen fik 90 minutter på banen og personlig succes, da hans klub Tottenham onsdag aften vandt med 2-0 på udebane over FC Sheriff fra Moldova i Europa League.
Eriksen stod bag oplægget til englændernes føringsmål, som Jan Vertonghen headede ind efter danskerens indlæg fra højre side.
I anden halvleg øgede Jermain Defoe efter flere afbrændere til 2-0 for favoritterne, der efter tre spillerunder fortsat har maksimumpoint i gruppe K.
Tottenham-manager Andre Villas-Boas havde givet pause til profiler som Roberto Soldado og Gylfi Sigurdsson, men slap altså godt fra at spare spillere med henblik på weekendens opgør mod Hull i Premier League.
Nogen helt overbevisende præstation leverede Tottenham dog ikke, og holdet var særligt i første halvleg under hårdt pres mod et velforberedt hjemmehold.
Kun ubeslutsomhed i de moldoviske afslutninger gjorde, at Tottenham kunne gå til pausen med en føring.
Eriksen, der som sædvanligt indtog en rolle på den offensive midtbane, havde også en blandet kamp.
På den ene side mistede han flere bolde efter sjusket boldomgang, men på den anden side stod han bag flere veltimede, chanceskabende afleveringer til den enlige angriber Jermain Defoe
I en anden Europa League-gruppe var der også succes for det danske landsholds førstemålmand, Stephan Andersen.
I modsætning til kampene i den spanske liga får Andersen spilletid i Europa, og den rutinerede dansker holdt målet rent, da hans klub Betis vandt 1-0 på hjemmebane over Vitoria Guimaraes fra Portugal.
Resultatet betyder, at Betis overhaler portugiserne med fem point mod fire.
/ritzau/
Martin Pedersen og Frederik Løchte Nielsen skal udkæmpe et tennisslag mod ærkerivalerne fra Sverige, når landene står over for hinanden i Davis Cup fredag, lørdag og søndag.
Og danskerne er opsat på at revanchere tidligere års nederlag.
- Den her landskamp er bestemt ikke en hvilken som helst landskamp. Det er Danmark mod Sverige, og det er noget helt specielt, siger Martin Pedersen til om-sport.dk.
- Det giver unægteligt lidt ekstra krydderi på en match, når det er mod vores arvefjender, tilføjer makkeren Frederik Løchte Nielsen.
Svenskerne kan prale af at have vundet seks ud af seks hidtidige opgør mod Danmark. Senest i Brøndby Hallen i 1995, hvor det endte med en lige-ved-og-næsten-oplevelse for de danske spillere Kenneth Carlsen og Frederik Fetterlein.
Begge hev sejre hjem mod stjernerne Jonas Björkman og Stefan Edberg i de første singlekampe, men måtte i sidste ende se sig slået med et samlet 2-3-nederlag.
Denne gang skal det samlede resultat helst tippe til den vestlige side af Øresund, lyder det fra Kenneth Carlsen, der er kaptajn for det danske landshold.
- Vi tabte 2-3. Og tabte afgørende kamp i femte sæt. Den gjorde ondt, og det er en af de kampe, som jeg tænker tilbage på og er ærgerlig over. Så det ville være dejligt at få revanche denne gang.
- Jeg synes, at vores spillere tidligere har vist, at vi specielt i Davis Cup har nogle specielle evner, og både i singlerne og doublerne har vi et rigtig højt niveau, når vi virkelig rammer dagen. Det skal vi også gøre, siger han.
Vinderen af holdkampen bliver i den næstbedste række i Davis Cup-sammenhæng - Europa/Afrika gruppe 1, mens taberen ryger ned i gruppe 2.
Selvom svenskerne på papiret er favoritter, tror de danske spillere på, at de kan skabe dansk tennishistorie i Helsingborg, hvor kampen spilles.
- Ud af alle de fem kampe, der skal spilles, har de nok det mest sikre point i form af deres double. Det betyder jo ikke, at vi bare lægger os. De andre fire kampe vil jeg vurdere rimelig fifty-fifty, siger Frederik Løchte Nielsen.
/ritzau/
Verdens bedste spiller i kvindetennis, Serena Williams, fortsætter med at understrege sin suverænitet i WTA-finalerne i Istanbul.
Amerikaneren er torsdag klar til semifinalen efter en sikker sejr over tjekken Petra Kvitova med 6-2, 6-3. Williams har ikke afgivet sæt i nogen af de tre kampe, hun har spillet i turneringen.
11 serveesser blev det til mod Kvitova, der er seedet nummer fem i turneringen, men som aldrig for alvor kom ind i kampen.
Kvitova skal nu op imod tyske Angelique Kerber i fredagens sidste gruppekamp, hvor de to spillere indbyrdes skal afgøre, hvem af dem, der skal følge Williams i semifinalen.
Det står nemlig klart, at gruppens fjerde spiller, Agnieszka Radwanska, er uden chance for at komme videre. Polakken tabte torsdag til Kerber og rejser dermed hjem med tre nederlag.
I den anden pulje er det fortsat helt åbent inden fredagens kampe. Li Na fra Kina har de bedste kort på hånden med to sejre i to kampe.
Men alle fire spillere kan fortsat komme videre - også Sara Errani, der ellers har åbnet med to nederlag.
Semifinalerne spilles lørdag, mens der er finale søndag.
/ritzau/
Én af de mest markante cykelryttere fra Lance Armstrong-årene i begyndelsen af årtusindet har valgt at stoppe karrieren.
Tyskeren Andreas Klöden, der to gange er sluttet på andenpladsen i Tour de France, indstiller karrieren, efter at han ikke fik tilbudt en kontrakt på det nye Trek-mandskab.
38-årige Klöden var undervejs i sin lange karriere holdkammerat med både Jan Ullrich (Telekom) og Lance Armstrong (Astana) og er flere gange blevet sat i forbindelse med doping.
Tyskeren er dog aldrig blev anklaget for noget og har hele tiden nægtet at have haft noget at gøre med forbudte stoffer.
Den stærke allround-rytter noterede store sejre i blandt andet Paris-Nice (2000), Basketlandet Rundt (2000 og 2011), Romandiet Rundt (2008) og Tirreno Adriatico (2007), ligesom han ved OL i Sydney i 2000 tog bronze i landevejsløbet.
Klöden var i sommer for 11. gang til start i Tour de France og sluttede som en samlet nummer 30.
/ritzau/
Hans-Kristian Vittinghus kæmpede bravt, men det var Jan Ø. Jørgensen, som vandt den indbyrdes danske badmintonduel i 1/8-finalen ved Super Series-turneringen French Open.
Jan Ø. Jørgensen snuppede en sejr på 21-19, 21-17 efter en jævnbyrdig affære.
Hans-Kristian Vittinghus begyndte bedst i første sæt, og han var foran i flere omgange. Først tog Vittinghus en føring på 5-1 og siden 7-3, men Jan Ø. Jørgensen fik udlignet til 7-7.
Derefter stak Vittinghus igen af med en række hurtige point til 13-9-føring, men Jan Ø. Jørgensen nægtede at give slip og fik kontakt ved stillingen 13-13.
Det blev også til smalle føringer på 16-14 og 18-17 til Vittinghus, inden Jan Ø. Jørgensen viste, at han var den bedste i første sæt ved at vinde de afgørende point efter en 18-18-deling.
I andet sæt fulgtes danskerne pænt ad frem til 9-9, hvorefter Jan Ø. Jørgensen trak fra til en 16-11-føring.
Men denne gang var det Vittinghus, som kom flot tilbage, men ved stillingen 16-15 skruede Jan Ø. Jørgensen op for blusset igen til en 18-15-føring.
Det var som om, at Jan Ø. Jørgensen hele tiden gav Vittinghus lov til at snuse til en overraskelse for så at lukke kattelemmen igen.
Jan Ø. Jørgensen snuppede kampens sidste vigtige point og er nu klar til kvartfinalen.
/ritzau/
15 mål i overskud lyder umiddelbart af meget i en håndboldkamp, men står det til landstræner Jan Pytlick, skulle de danske kvinder have lukket knap 10 mål mindre ind i EM-kvalifikationskampen mod Østrig torsdag aften.
En kamp, som Danmark vandt med 42-27 i Roskilde.
Forsvaret er det sted på banen, hvor danskerne har de største problemer. Derfor var det i fokus forud for kampen. Alligevel levede defensiven ikke op til forventningerne, mener landstræneren.
- Jeg synes ikke, at vores forsvar er godt nok. 27 mål er for meget, det skal vi gøre bedre. De skal kun have lov til at score 19-20 mål, siger Pytlick.
- Det lykkedes ikke godt nok. Det må vi erkende. Det skal være bedre, og det skal vi løfte. Vi mangler noget timing i forhold til hinanden, og at det hænger sammen som en enhed, lyder det fra Jan Pytlick.
For ham at se mangler holdet mere offensive tacklinger og hurtige reaktioner.
- Folk er lidt tøvende, vi skal jo bare gå frem og tackle dem. Så prøver vi, men Frey (Østrigs Sonja Frey, red.) sætter os skakmat nogle gange, selvom vi godt ved det.
- Vi skal være bedre til at lukke ned, for når man møder et hold - med alt respekt - som er bedre end Østrig, så går det ikke. Så skal vi op at lave over 35 mål for at vinde, det er ikke godt nok, siger Jan Pytlick.
Angrebsspillet og kontrafasen får dog rosende ord med på vejen og er med 42 mål på tavlen godkendt af træneren.
Sejren over Østrig giver Danmark den bedst mulige start på EM-kvalifikationen, hvor danskerne ud over Østrig skal møde Litauen og Ukraine.
Lørdag morgen rejser de danske håndboldkvinder til Litauen, hvor det søndag går løs i den anden EM-kvalifikationskamp, før puljespillet bliver sat på pause blandt andet til fordel for VM i Serbien i december.
/ritzau/
Europa League-gruppespillet er en tiltrængt mulighed for oprejsning for fodboldklubben Elfsborg, der har skuffet i Allsvenskan i denne sæson.
Det siger klubbens danske målmand, Kevin Stuhr Ellegaard.
- Kampen er rigtig vigtig for Elfsborg, siger målmanden til klubbens hjemmeside.
De endnu regerende svenske mestre, der i aften tager imod Esbjerg, ligger blot på sjettepladsen i ligaen og har for længst mistet muligheden for at forsvare det svenske guld.
- Det har ikke været den bedste sæson i ligaen, så nu føles det som om, at vi har mere tilbage, og det har vi ved at spille os videre fra gruppespillet, siger Kevin Stuhr Ellegaard.
Klubben fra Borås har kurs mod den dårligste placering i otte år i Allsvenskan.
For lidt over tre uger siden blev cheftræner Jörgen Lennartsson fyret, og i første omgang er hans job blevet overtaget af Klas Ingesson, der var ungdomstræner i Elfsborg.
Den tidligere svenske landsholdsspiller har foreløbig ført klubben til fire point i to kampe i ligaen samt et 1-1-resultat hjemme mod belgiske Standard Liege i Europa League-gruppespillet.
Elfsborg har kun det ene point efter de første to kampe i gruppe C, så Klas Ingesson ved godt, hvad missionen er før kampen mod Esbjerg i Borås Arena.
- Vi går efter sejren. Vi er her ikke for at spille uafgjort eller noget andet.
- Esbjerg er et godt hold. Vi skal gøre det, vi skal gøre, så matcher vi dem. Men gør vi ikke det, så bliver det hårdt. Vi skal først og fremmest lave mål, det har vi ikke været så gode til, siger træneren.
/ritzau/
Det skal være Folketinget, der skal have ansvaret for at skaffe og ansætte praktiserende læger.
Det skal ikke være regionerne, som det er i dag, mener Kaj Bernth, der er formand for Praktiserende Lægers Organisation i Nordjylland.
Alene i Nordjylland mangler der 47 praktiserende læger.
I det seneste år har Region Nordjylland forsøgt at lokke unge læger til ved at tilbyde enten en bonus, økonomisk støtte eller en garanteret omsætning.
En omsætning på mindst 2,4 millioner kroner i hvert af de første tre år.
For den den store mangel på læger i Nordjylland betyder, at lægerne hver især har alt for travlt og for mange opgaver.
Det er med til at afskrække unge læger fra komme til regionen. Og når der ikke kommer nye kræfter til, bliver arbejdsbyrden endnu større.
- Jeg synes, man skal stoppe med at ansætte i storbyerne, siger Kaj Bernth.
Han mener, at en del af problemet er, at hvert regionsråd vil gøre alt, hvad de kan for at gøre vælgerne tilfredse.
At de derfor hver især kæmper om at få fat i de praktiserende læger, der er at tage af.
- Derfor bør det i stedet være op til Folketinget at sikre, at der er læger i hele Danmark, siger Kaj Bernth.
I en internet-annonce har Liberal Alliance den seneste tid argumenteret for, at DSB skal privatiseres.
I annoncen skriver partiets leder, Anders Samuelsen:
- Du kan flyve fra København til New York for 999 kr. Men det koster op mod 400 kr. at tage med DSB fra København til Aarhus. Det er på tide at privatisere DSB!
Liberal Alliance bygger den første del af sin sammenligning på en kampagne fra flyselskabet Norwegian.
I begyndelsen af september måned annoncerede de åbningen af en direkte flyrute mellem København og New York fra februar næste år, og Norwegian satte i den forbindelse en række billetter til salg for 999 kroner.
Flyselskabet ønsker ikke at oplyse til Detektor på P1, hvor mange billetter, der blev sat til salg til denne pris.
Selskabet oplyser dog, at de billige billetter hurtigt blev revet væk, og tilføjer at det ikke ville være muligt at drive en lønsom forretning, hvis alle deres flybilletter fra København til New York kostede 999 kroner.
Hvis man på nuværende tidspunkt skal købe en direkte flybillet fra København til New York gennem Norwegian, ligger de billigste billetter på knap 1.500 kroner. Det gælder tre ud af 82 afgange.
Gennemsnitsprisen for alle 82 direkte Norwegian-afgange mellem København og New York ligger på 2.100 kroner - og det er vel at mærke uden bagage, som Norwegian tager minimum 199 kroner for.
Desuden skriver Norwegian i en mail til Detektor, at det er rimeligt at gøre sig den antagelse, at priserne vil stige nu og frem mod februar, hvor de første fly afgår.
Samtidig er det pt. Norwegian, der - bortset fra én enkelt dato - sælger de billigste flybilletter mellem København og New York.
Dette gælder uanset om man mellemlander eller ej.
Hvad angår togbilletten fra København til Aarhus er de 400 kroner, som Anders Samuelsen henviser til, prisen på en standardbillet hos DSB.
Hvis man eksempelvis køber en Orange-billet, kan prisen på en togtur fra København til Aarhus dog komme helt ned på 149 kroner inklusiv pladsbillet.
Derfor kan man diskutere, hvor retvisende LA's sammenligning er. Det mener professor ved DTU transport, Otto Anker Nielsen.
- Det er jo ikke helt fair at sammenligne den billigste pris man overhovedet kan få med fly med den normale standardpris for tog, siger Otto Anker Nielsen til Detektor.
Han foreslår, at man i stedet sammenligner de billigste billetpriser for de to transportmidler eller en listepris, der inkluderer alle udgifter.
Liberal Alliances partileder Anders Samuelsen har ikke ønsket at stille op til interview med Detektor, men partiets pressetjeneste understreger, at der ikke er noget faktuelt forkert med hverken flypriserne og togpriserne i annoncen.
- Annoncen er retvisende. De billetter, der er blevet solgt til 999 kroner, er med afgang efter 28. februar 2014. Det vil sige, at de personer, der har købt billetterne, hvilket hvem som helst i kongeriget jo har haft mulighed for, altså på et tidspunkt efter 28. februar 2014 vil flyve fra København til New York for præcis 999 kroner, skriver LA's pressetjeneste i en mail.
En ny Epinion måling foretaget for DR Nyheder med 984 respondenter, viser, at Venstre lige nu oplever et dyk i vælgertilslutningen på 2 procentpoint.
Men det overrasker ikke Venstre selv, at målingen ser ud, som den gør, her efter sagen om Lars Løkke Rasmussens dyre rejsevaner.
- Jeg synes, det ville være unaturligt, hvis det ikke havde påvirket vælgerne. Men jeg tror, det er vigtigt at holde fast i, at Lars Løkke Rasmussen har beklaget, at han ikke ændrede rejsereglerne langt tidligere, siger Venstres politiske ordfører Ellen Trane Nørby til DR Nyheder.
Den seneste tid har alles øjne hvilet på Lars Løkke Rasmussen og de mere end en million kroner, som han har brugt på rejser som formand for GGGI.
- Jeg tror, at et hvert venstre-medlem eller venstrepolitiker gerne havde været de sidste par uger foruden, siger Ellen Trane Nørby.
Og Lars Løkke beklagede da også selv i søndags, at Venstre er kommet i modvind på grund af ham.
- Venstre er siden landsmødet kommet i modvind, og det er Venstre på grund af de fejl som jeg har begået. Det vil jeg gerne undskylde over for de mange mennesker, som bakker op om Venstre, sagde Lars Løkke Rasmussen på pressemødet i søndags, hvor han lagde sine rejsebilag frem.
Venstres politiske ordfører håber nu på, at vælgerne tager Lars Løkkes beklagelse til sig, så partiet kan komme videre med sin politik.
- Jeg håber, at man kigger på, at Danmarks udfordringer er de samme i dag, som de var for fjorten dage siden. Nemlig at vi mangler arbejdspladser, at det er for dyrt at producere i Danmark, og at vi har behov for at komme ud af den lavvækst, der også gør, at vi ikke har råd til at betale vores velfærdsregninger, siger Venstres politiske ordfører.
I Epinion målingen går Rød blok 2 mandater frem fra 76 til 78 - mens blå blok går 2 mandater tilbage fra 99 til 97.
Så selvom Venstre går tilbage, er der stadig markant - og klar føring til blå blok.
Og hos Ellen Trane bekymrer de dårlige meningsmålinger da heller ikke.
-Jeg oplever, at der er massiv opbakning. Ikke bare til Venstres politik - men til at få en anden regering i Danmark. En regering som holder, hvad den lover før og efter et valg, siger Ellen Trane Nørby.
undefined
undefined
undefined
En tidligere administrativ medarbejder på Roskilde Universitet (RUC) har fået udbetalt løn i et halvt år efter, at vedkommende stoppede. Personen blev aldrig slettet af universitetets lønsystem, og det betød, at den tidligere medarbejder fik udbetalt cirka 180.000 kroner, inden en ekstra, intern systemkontrol opdagede fejlen. Det skriver DAGBLADET Roskilde torsdag.
-Selv om vi skal holde styr på 1300 medarbejdere lønninger må det her selvfølgelig ikke ske. Men det er det altså, siger HR- og kommunikationschef på RUC, Hans Christian Nielsen.
Universitetet har valgt ikke at politianmelde medarbejderen, men har indgået en aftale, der betyder, at en del af beløbet er blevet betalt tilbage, mens resten vil blive afdraget løbende.
Fejlen er blevet kommenteret af RUC's revisionsfirma PWC, og universitetet har nu iværksat procedurer, der skal forhindre, at dette opstår igen, fortæller Hans Christian Nielsen.
//Ritzau
26 rumænske skovarbejdere arbejder og bor under stærkt kritisable forhold i området omkring Hjøllund syd for Silkeborg,  oplyser Center Mod Menneskehandel til Fagbladet 3F.
Socialfaglig medarbejder hos Center Mod Menneskehandel, Anette Skjoldborg, besøgte i går de rumænske skovarbejdere, som bor i en lille by af skurvogne ved et stort savværk.
- Jeg vil betegne det som umenneskelige forhold. Der er store problemer med rumænernes løn og kontrakter. De har ingen penge og ikke noget at spise. De er fuldstændig i panik, siger hun til bladet.
De 26 rumænere arbejder i skoven med juletræer og med pyntegrønt.
Rumænerne har selv henvendt sig til det rumænske konsulat for at få hjælp. Konsulatet har kontaktet Arbejdstilsynet og SKAT, som var på tilsynsbesøg i går.
Direktør for firmaet GP Skovdrift,  Gunnar Petersen,  bekræfter, at han har haft rumænerne ansat.
Han siger, at rumænerne har fået et lønforskud på 400 kroner hver uge, og at han ikke har kunnet udbetale dem løn, fordi de ikke har haft en bankkonto.
Han forklarer, at han i går i samråd med sin advokat har besluttet at stoppe  GP Skovdrift.
- Der er ikke flere penge i firmaet. Det er slut, siger Gunnar Petersen. 
 
 
Resten af landet skal tage ved lære af Fyn, når det kommer til registrering af cykelulykker.
Ulykkesanalysegruppen på Odense Universitetshospital indsamler nemlig data om skader fra cykelulykker fra skadestuen og deler dem med de fynske kommuner, så de kan bruge de data i trafikplanlægningen.
Og det er så god en model, at den sagtens kunne udbredes til resten af landet, mener formanden for folketingets færdselssikkerhedskommision, Karsten Nonbo fra Venstre.  
I resten af landet trafikplanlægger man ud fra politiets tal på området.
Men politiets data dækker kun over de ulykker, der ender med et juridisk efterspil, og derfor registrerer ulykkesanalysegruppen ofte op mod 10 gange flere ulykker end politiet, når det kommer til cykelulykker.
Karsten Nonbo vil også gå til regeringen for at få bredt ordningen ud over hele landet.
undefined
Samtlige 10 fynske kommuner benytter i dag Ulykkesanalysegruppens register over cykelulykker, når de skal planlægge veje og cykelstier.
Patientforsikringen har foreløbig fået anmeldelser fra 11 kvinder, som ikke blev undersøgt for livmoderhalskræft i tide efter en it-fejl hos Danske Regioner.
Det oplyser formand for Patientforsikringens bestyrelse, Poul-Erik Svendsen.
- Vi forventer, at der vil komme en hel del flere sager, efterhånden som det bliver mere kendt. Vi vil selvfølgelig vejlede og rådgive så godt, vi kan, siger han.
- Vores jurister vurderer, at man er berettiget til erstatning, hvis man ikke er blevet informeret om screeningen, og man for eksempel har udviklet cancer, siger han.
Skader, som kan udløse erstatning, kan være en forsinket diagnose, som betyder dårligere muligheder for at overleve, eller behandling, der bliver mere indgribende, fordi kræften eller celleforandringer først er blevet opdaget sent.
Siden mandag, hvor sagen kom frem, har Patientforsikringen fået mange henvendelser fra kvinder, der spørger til deres mulighed for at få erstatning. Indtil videre har 11 kvinder altså søgt Patientforsikringen om erstatning for deres skader.
Patientforsikringen kan kun behandle sager fra 2003 og frem på grund af ti års forældelsesfrist, men Patientforsikringens formand opfordrer nu til, at fristen suspenderes.
- Vi kan ikke risikere en situation, hvor en kvinde, som fik konstateret cancer for ni år siden, får erstatning, mens en anden kvinde, hvor det skete for 11 år siden, ikke kan få erstatning, siger Poul-Erik Svendsen.
It-fejlen hos Danske Regioner har haft den konsekvens, at 27.000 kvinder ikke er blevet indkaldt til undersøgelsen mellem 1981 og 2007.
/ritzau/
Torben M. Andersen, formand for Økonomisk Råd i Grønland, ser positivt på den aftale, som det grønlandske selvstyre i dag har indgået med mineselskabet London Mining A/S.
Både fordi et stort projekt som dette naturligvis har en stor effekt på en lille økonomi som Grønlands, men i lige så høj grad fordi den grønlandske økonomi er stagneret.
- Fiskeri og turisme bliver ikke de afgørende vækstmotorer i fremtiden, så hvis man skal have en selvkørende økonomi, er det afgørende, at man får gang i projekter omkring naturressourcerne, siger Torben M. Andersen.
Torben M. Andersen mener, at det er for tidligt at spå om, hvilken betydning aftalen konkret vil få for den grønlandske befolkning. Det kommer helt an på, hvordan projektet gennemføres.
- Det er positivt, at man har indgået en aftale, der nu kan gå over i den næste fase, hvor man skal se, om der skal rejses investeringer. Så i den forstand er det naturligvis en milepæl for Grønland. Men den store succes kommer kun, hvis den slags projekter kan blive en løftestang i forhold til arbejde for lokalbefolkningen, siger han.
En anden afledt effekt kan ifølge Torben M. Andersen være, at man med aftalen viser over for lignende projekter, at det rent faktisk er muligt at komme i gang på Grønland.
For hver gang en kvinde udnævnes til professor ved danske uddannelsesinstitutioner, får fem mænd den fine titel.
Den skæve fordeling af køn i forskningsverdenen vil Det Frie Forskningsråd og regeringen nu gøre noget ved. Med 120 millioner kroner vil de sætte et initiativ i gang, der skal sikre, at kvindelige forskere fremover får lettere ved at få penge til deres projekter og dermed sætte skub i deres karriere.
- Vores vurdering er, at vi går glip af en masse talenter. Vi tror ikke, det forholder sig sådan, at mænd bare er mere egnede som professorer end kvinder. Der må være andre ting, der gør sig gældende, når karrierevejen tilsyneladende er vanskeligere for kvinder", siger uddannelsesminister Morten Østergaard, til 
Han forhandler i disse dage med Folketingets partier om udmøntningen af næste års forskningsreserve på 859 millioner kroner. Som led i forhandlingerne foreslår regeringen, at 80 millioner kroner målrettes den nye pulje, 'Ydun', som alle forskere kan søge, men som bliver tildelt kvinder, hvis en mandlig og kvindelig ansøger er lige kvalificerede.
Det er Det Frie Forskningsråd, der har opfordret regeringen til at gøre noget ved problemet, og rådet lægger selv yderligere 40 millioner kroner i puljen. For Danmark ligger alt for dårligt i internationale sammenligninger, når det gælder andelen af kvinder i forskning, lyder det fra rådet.
Hans Bonde, professor i idrætshistorie ved Københavns Universitet, mener, at man må ændre familiekulturen, fordi en favorisering af kvinderne risikerer at gøre dem til et B-hold, der er kommet frem, fordi de er kvinder.
/ritzau/
I filmen 'Captain Phillips' er der ingen tvivl om, at Mærsk Alabamas kaptajn Richard Phillips ofrede sig selv og agerede helt, da somaliske pirater kaprede skibet tilbage i 2009.
DR's anmelder kalder sågar filmen for et "
Men måske var virkelighedens kaptajn Richard Phillips ikke så heltemodig, som den kaptajn Tom Hanks spiller i filmen. Filmen har dansk premiere i dag.
En del af besætningen har nemlig trukket Richard Phillips i retten. Det bekræfter Richard Phillips i en Q&A på det sociale medie 
- Det er en retssag, som kører, og som begyndte to uger, efter de kom tilbage. Det er ikke hele min besætning, og desværre lever vi i et stridslystent samfund, skriver 
Ifølge de anklagende besætningsmedlemmers advokat Deborah Waters afviste kaptajnen at ændre kurs på det store Mærsk Alabama.
- Besætningen tryglede kaptajn Phillips om ikke at sejle så tæt på Somalias kyst, siger Deborah Waters i 
- Han sagde til dem, at han ikke ville lade pirater skræmme ham eller tvinge ham til at sejle væk fra kysten.
I de anonyme udtalelser bliver kaptajnen Phillips kaldt for "rigtig arrogant", og et besætningsmedlem siger, at han slet ikke var den store leder, som filmen viser. Kaptajnen selv afventer afgørelsen på retssagen.
- En del af besætningen … havde aldrig beklaget sig før efter hændelsen. Så retten vil afgøre det her, og forhåbentlig kan det overbevise dig, 
Kaptajnen er ikke den eneste, der bliver debatteret i kølvandet på den amerikanske premiere. Nogen mener, at filmen giver et indtryk af at være dokumentarisk - selv om den har fået en del Hollywood-farvelade.
Derfor har det amerikanske 
Hvis den rigtige køber melder sig, er A.P. Møller-Mærsk klar til at sælge Dansk Supermarked, der blandt andet omfatter butikskæderne Netto, Føtex og Bilka. Det skriver Berlingske.
Berlingske Business Magasin har interviewet Mærsk-topchef Nils Smedegaard Andersen og blandt andet spurgt ham direkte om idéen om at sælge Dansk Supermarked samt ejerandelen i Danske Bank.
- Danske Bank er en langsigtet investering, som vi vil blive i, men det er ikke en del af kerneforretningen.
- Og så har vi en række andre virksomheder, som vi har sagt, at vi betragter som investeringer, og dem vil vi sælge, hvis der er en anden, bedre ejer, og vi kan finde nogle bedre konstruktioner, svarer han ifølge Berlingske.
Jacob Pedersen, analytiker i Sydbank, mener, at det er en rigtig god idé at sælge, hvis prisen er god. Det vil strømline koncernen, lyder det.
- Mærsk har et dedikeret fokus på shipping og olieindustri, og det er svært at forstå, hvorfor Dansk Supermarked skal være med i koncernen, når det ligger så langt fra kerneforretningen, siger han til Berlingske.
Dansk Supermarked omfatter 1241 Netto/DøgnNetto-butikker, 87 Føtex-butikker, 18 Bilka-butikker og to Salling-stormagasiner.
Ifølge Berlingske er der dog ingen oplagte købere til Dansk Supermarked, som har været en del af Mærsk-koncernen siden 1964.
/ritzau/
Der er ingen umiddelbare planer om at sælge dagligvarekæden Dansk Supermarked.
Sådan lyder budskabet nu pludselig fra topchefen i A.P. Møller-Mærsk, Nils Smedegaard Andersen.
På forsiden af dagens udgave af 
Baggrunden for historien er et interview med netop Nils Smedegaard Andersen. Men nu afviser Mærsks øverste chef selv den påstand i et brev til de ansatte i Dansk Supermarked, skriver 
- Dagens artikel i Berlingske Tidende er således misvisende, idet der ikke som det fremgår af avisen er tale om ændringer eller nye udmeldinger i forhold til Gruppens opbakning til Dansk Supermarked, står der i brevet til de ansatte.
Direktøren afviser i brevet, at der er i Mærsk er sket et kursskifte i forhold til at ville sælge Dansk Supermarked fra, og kalder i brevet Dansk Supermarked for en 'selvstændig og stærk dansk detailvirksomhed'.
Dette understøttes af selskabets regnskaber, der således har givet et milliardoverskud både i 2011 og 2012.
Mærsk-chefen runder brevet til de ansatte af med en klar støtteerklæring til den nye ledelse i Dansk Supermarked.
- Vi (...) ser frem til at fortsætte det tætte samarbejde med både Salling Fondene og Dansk Supermarkeds ledelse med henblik på at videreudvikle virksomheden og fortsætte investeringerne i den internationale ekspansion som en selvstændig, dansk baseret virksomhed, skriver Nils Smedegaard Andersen i brevet.
Det har ikke været muligt at få en kommentar fra Mærsk på, hvorvidt de nu kræver et dementi fra Berlingske Tidende på den artikel, der hævdede at Dansk Supermarked var til salg eller ej.
- Vi kommenterer aldrig på de her rygter, siger pressechef i Mærsk, Louise Münter, til 
Et snævert flertal i Grønlands Landsting, Inatsisartut, ophæver den såkaldte "nultolerance" overfor brydningen af uran og andre radioaktive stoffer.
Beslutningen kommer efter at Grønland ellers stålsat har sagt nej tak til udvinding af uran i 25 år.
Tilbage står dog fortsat armlægning med Danmark. Uenigheden drejer sig om hvorvidt Grønland selv kan tage beslutningen, eller om det er en sag for Rigsfællesskabet og Danmark dermed skal tages med på råd.
Den grønlandske regering har stadig ret til at nægte en tilladelse for udvinding, hvis hovedformålet for et miniprojekt er uran.
- Derimod kan Naalakkersuisut (Grønlands regering, red.) ikke se grundlag for en principiel afvisning af udvindingsprojekter, hvor uran indgår som et biprodukt, står der i det vedtagede beslutningsforslag.
Kvanefjeldet indeholder ifølge mineselskabet Greenland Minerals and Energy verdens største forekomst af sjældne jordarters metaller, som blandt andet bruges i moderne teknologi. Men hvis jordarterne skal op, kommer der også uran med.
Den danske udenrigsminister Villy Søvndal (SF) har gjort det klart, at uran ikke alene er et grønlandsk anliggende. Det er et spørgsmål for Rigsfællesskabet på grund af de udenrigs-, forsvars- og sikkerhedspolitiske aspekter.
Den grønlandske regering skriver i beslutningsforslaget, at hvis forslaget vedtages, så vil regeringen "fortsætte samarbejdet med den danske regering".
Regeringen vil sikre, "at en udvinding og eksport af radioaktive stoffer sker i overensstemmelse med rigets generelle udenrigs- og sikkerhedspolitik, herunder overholdelse af internationale regler på området", står der i forslaget.
Det er den nøjagtige fordeling af kompetencerne - eksempelvis ved udvinding og eksport af uran - som Grønland og Danmark kommer til at lægge arm om.
Grønland henviser til selvstyreloven, hvor Danmark ikke må hindre Grønlands regering i sager om uran. Danmark peger modsat på grundloven, der siger, at "kongen (regeringen) handler på rigets vegne i mellemfolkelige anliggender".
I sidste ende kan regeringerne i Grønland og Danmark nedsætte et særligt Tvistløsningsnævn, der skal afgøre uenigheden.
/ritzau/
En buschauffør i Tarm har fanget en dreng, der nu er mistænkt for at have krænket flere unge kvinder i lokalområdet.
Politiet har gennem de seneste dage efterlyst en dreng eller ung mand for i tre tilfælde at have antastet og befølt unge kvinder.
I går eftermiddag fik buschaufføren øje på drengen i Tarm, tog fat i ham og kontaktede politiet. Det viste sig at være en blot 12-årig dreng.
Han blev efterfølgende kørt hjem til sine forældre og vil senere blive indkaldt til afhøring sammen med de sociale myndigheder, fortæller Mette Bundgaard fra politiet i Ringkøbing.
Det grønlandske selvstyre gav torsdag eftermiddag London Mining A/S tilladelse til at udnytte jernmalmen ved Isukasia, hvor der findes store forekomster.
Dermed er Grønlands første kæmpemine en realitet.
Tilladelsen blev skrevet under ved en ceremoni torsdag eftermiddag, hvor medlemmer af det grønlandske selvstyre, heriblandt erhvervs- og råstofminister Jens-Erik Kirkegaard (Siumut), samt repræsentanter for London Mining A/S var til stede.
Torben M. Andersen, der er formand for Økonomisk Råd i Grønland, ser positivt på den historiske aftale
- Fiskeri og turisme bliver ikke de afgørende vækstmotorer i fremtiden, så hvis man skal have en selvkørende økonomi, er det afgørende, at man får gang i projekter omkring naturressourcerne, siger han.
undefined
En sejr i fredagens ene kamp i Herre Håndbold Ligaen havde sendt vinderen op på tredjepladsen.
Men hverken hjemmeholdet fra Team Tvis Holstebro eller GOG kunne vinde, da det endte 27-27.
GOG var foran 13-12 ved pausen, men de fynske oprykkere kunne ikke forsvare føringen i anden halvleg.
Med resultatet står begge mandskaber noteret for 12 point for ni kampe. GOG er nu fortsat på fjerdepladsen foran Team Tvis Holstebro på grund af en bedre målscore.
Ligaen toppes suverænt af KIF Kolding København, der er noteret for lutter sejre i otte kampe. Skjern er toer - to point efter KIF.
/ritzau/
Vreden koger i Grønland.
Folket føler, at regeringen tromler beslutninger hen over hovedet på dem, og det er ved at skabe splittelse i befolkningen.
Onsdag aften gik flere hundrede mennesker således på gaden i Nuuk med bannere og sang for at vise deres utilfredshed med, at regeringen torsdag aften stemmer om at tillade uran-udvinding i Grønland - uden at have spurgt befolkningen.
- Vi er frustrerede over, at vi ikke bliver tilstrækkeligt informeret om, hvad der er ved at ske. Der er ved at blive truffet en meget vigtig beslutning - men den bliver truffet lige hen over hovedet på os, siger Marianne Jensen, der er formand for interessegruppen NAAMIK(grønlandsk for nej, red.) der arrangerede demonstrationen i Nuuk.
undefined
Den grønlandske radio KNR vurderer, at der deltog 400 personer onsdag aften - dermed er det en af de største grønlandske demonstrationer i mange år, vurderer ekspert.
- Det er den største, jeg har oplevet i de 29 år, jeg har boet her. De udtrykker en voldsom utilfredshed over det, der bliver betegnet som magtarrogance, siger Birger Poppel, som er samfundsforsker ved Grønlands Universitet i Nuuk.
undefined
Utilfredsheden handler om den uran-afstemning, som det grønlandske parlament skal gennemføre torsdag aften, dansk tid.
I 30 år har Grønland haft en nultolerance over for uran, men nu planlægger den grønlandske koalitionsregering at ophæve nultolerancen, således, at uran, der er et radioaktivt stof, bliver opfattet som alle andre mineraler.
Det kan få vidtrækkende konsekvenser, vurderer Birger Poppel.
- Jeg tror, at begejstringen for at bruge landbrugsprodukter og kød fra et område, hvor der er udvundet uran, vil være vældig, vældig begrænset. Der vil formentlig ske det, at mange beboere i området må flytte, og marker og afgrøder mister deres værdi.
undefined
Også internationalt risikerer Grønland at lide et knæk.
- Grønland er et land, som markedsfører sig på at sælge fisk fra de reneste farvande i verden, og på mange områder fremstår landet som en repræsentant for de rene arktiske områder. Det vil få nogle skår, siger han.
undefined
Det er dog ikke alle grønlændere, der er imod uranudvinding. Til demonstrationen i Nuuk deltog både folk, der var for og imod. Fælles er de rygende utilfredse med lukketheden omkring uranspørgsmålet.
Også flere politikere i det grønlandske parlament mener, at en ophævelse af nultolerancen kan være den største beslutning, der er truffet i nyere tid, men regeringskoalitionen afviser, at lave en folkeafstemning.
undefined
- Det er som om, regeringen slet ikke ønsker, at vi skal vide noget. Det skaber stor splittelse i befolkningen. Vi kan mærke, at der er opstået en skarpere tone overfor hinanden, når afstemningen bliver diskuteret. Vi har ikke noget grundlag for at starte en ordentlig diskussion, for vi ved ikke, hvad vi taler om. Derfor bliver der lynhurtigt bidt af hinanden, siger Marianne Jensen.
undefined
Hvis det socialdemokratiske Siumut-parti og det borgerlige Atassut mobiliserer alle folk og stemmer for en ophævelse af nultolerancen i aften, så vil uranudvinding blive gjort lovligt.
Men det vil kradse i befolkningens tillid til regeringen, siger Birger Poppel.
- Så vil du få nogle politiske brudflader i den grønlandske befolkning, som jeg forestiller mig vil tage nogen tid at komme over. Man kunne jo have lagt beslutningen ud til offentlig diskussion, men i stedet vælger man at trumfe en beslutning igennem.
Det var ikke kun i Nuuk, der var demonstrationer onsdag aften. Også i Qaqortoq, Qassiarsuk og Ilulissat var folk på gaderne.
Erhvervs- og vækstminister Henrik Sass Larsen kigger nu nærmere på den ny model for, hvordan slagteriarbejderne på Danish Crown eventuelt kan gå ned i løn for at sikre arbejdspladserne på slagterierne, blandt andet i Rønne.
Slagteriarbejdernes fagforbund NNF arbejder på en model, hvor lønpengene placeres i en fond - og hvor der først betales skat af pengene, hvis de tilbagebetales.
Og NNF har præsenteret planen for erhvervs- og vækstminister Henrik Sass Larsen:
- Den ligger på mit bord, og jeg vil se konstruktivt på det, siger Henrik Sass Larsen.
Politiet snuppede i går fem mænd, der havde stjålet kobberskrot for omkring 600.000 kr.
Mændene blev anholdt i en lagerhal i Brabrand i Aarhus i går formiddags og på stedet fandt politiet 20 tons kobberskrot, som de fem havde stjålet om natten ved et indbrud hos energiselskabet Syd Energi i Esbjerg.
Mændene forsøgte at flygte, men blev indhentet og arresteret.
De er udover indbrud og tyveri også sigtet for at have stjålet en lastbil, en trailer og en gaffeltruck, som blev brugt ved tyveriet.
Den dyrebare kobberskrot er sendt tilbage til Esbjerg.  Og de fem mænd er løsladt efter endt afhøring.
I 2012 trådte et nyt parkeringsregulativ i kraft i Vordingborg Kommune.
Indtil videre er der blevet uddelt ”flinkesedler” til trafikanter, der parkerer ulovligt i forhold til det nye regulativ. Tiden med ”flinkesedlerne” er snart forbi. Fra 1. november 2013 vil regulativet blive håndhævet, oplyser kommunen i en pressemeddelelse.
Det nye regulativ indeholder en del ændringer, som man skal være opmærksom på som trafikant i Vordingborg Kommune.
Blandt andet indeholder regulativet et forbud mod standsning og parkering på fortove og cykelstier, hvilket betyder at ingen af køretøjets hjul må være placeret på fortovet eller cykelstien, ved en parkering. Det er et forbud, som mange andre kommuner allerede praktiserer.
- Kommunen får jævnligt klager over parkerede køretøjer, som spærrer fortovet helt eller delvist, fordi et eller flere hjul er placeret på fortovet. Det er til stor gene for fodgængere, personer med barnevogne, rollatorer og kørestole, som bliver nødsaget til at trække ud på kørebanen for, at kunne passere det parkerede køretøj. Dette giver trafikfarlige situationer, som vi for alt i verden gerne vil undgå, siger formand for Teknikudvalget Søren Nybo.
Det nye regulativ gælder nu også i kommunens sommerhusområder.
- Vordingborg kommune har oplevet et stigende problem med parkering af lastbiler i sommerhusområderne, det håber vi nu at kunne løsne op for, med håndhævelsen af det nye regulativ, siger Søren Nybo
Særlige parkeringsområder for køretøjer over 3500 kg bortfalder også i det nye regulativ. De særlige parkeringsområder er erstattet af en regel om, at lastbiler mm. ikke må parkere tættere end 200 meter fra beboelse.
Endvidere indeholder det nye regulativ en bestemmelse, som kommunen har aftalt med politiet, nemlig at motorcykler kan parkeres lovligt i parkeringsbåse for biler.
En 17-årig dreng er anholdt og sigtet for et at stå bag et gaderøveri begået i Herning.
Drengen blev anholdt i aftes og er sammen med en 15-årig dreng sigtet for søndag at have begået røveri mod en anden 15-årig fra Herning.
Han blev frarøvet sin mobiltelefon.
Den 15-årige medgerningsmand fik politiet fat i kort tid efter røveriet.
I går blev han fremstillet i grundlovsforhør og efterfølgende varetægtsfængslet i fire uger.
- Vi regner med, at drengen, vi anholdte i går, bliver fremstillet i grundlovsforhør, siger vagtchef for Midt- og Vestjyllands Politi, Lars Even.
Vi husker at sikre hunden og børnene, men glemmer os selv i mørket.
Undersøgelser viser, at hver anden hund går rundt med reflekser på, mens det kun er 29% af københavnere på to ben. Det skal der laves om på, og derfor bliver der i dag uddelt 125.000 reflekser.
For det hjælper, forklarer Mads Houe, presseansvarlig i Codan.
- Det er en billig livsforsikring, for vi ved at refleksbrikker nedsætter risikoen for at blive overset med op til 85%. 
Han forklarer, at det gør en stor forskel for en bilist, der kommer kørende med cirka 50 km i timen, om en fodgænger eller cyklist har en refleksbrik på eller ej.
- Mange har nok den holdning, at det går nok. Men hvis ikke du har refleksbrik på, så bliver du først opdaget på 30-40 meters afstand. Hvis du har refleks på ser bilisten dig på 140 meters afstand, forklarer Mads Houe.
Og de cirka hundrede meters synlighed kan gøre en stor forskel i mørket, forklarer Mads Houe.
- Det giver bilisten 8 sekunder mere at reagere i, og det kan betyde forskel mellem liv og død.
Der er dog en gruppe der husker refleksbrikkerne - løberne. Her husker op mod 8 ud af 10 at gøre sig synlige, når det er mørkt.
Politiet i Bulgarien har identificeret et par, som de mistænker for at være de biologiske forældre til 'Maria'.
Det skriver nyhedsbureauet Reuters.
Den blonde 5-6-årige pige blev fundet i en romalejr i Grækenland i sidste uge, og siden har der været en global efterlysning efter hendes biologiske forældre. DNA-tests viste nemlig, at romaparret, som hun blev fundet hos, ikke er i familie med Maria.
Bulgarsk politi undersøger en 38-årig kvinde, Sashka Ruseva, og hendes 36-årige mand, Atanas Rusev, som også er romaer. De bor i den sydlige bulgarske by Nikolaevo.
- Anklageren har indledt en efterforskning mod kvinden, som mistænkes for at sælge sit barn i Grækenland i 2009, skriver det regionale statsadvokatkontor i den sydlige by Kazanlak i en erklæring.
Den 38-årige kvinde har ifølge nyhedsbureauet Reuters fortalt flere journalister, at hun har født en pige i Grækenland i 2009, hvor hun og hendes mand arbejdede, og at hun havde efterladt barnet. Familien skulle tilbage til Bulgarien og kunne ikke forsørge barnet.
- Jeg ved ikke om hun (Maria, red.) er min eller ej. Vi havde et barn. Vi efterlod hende i Grækenland, da jeg ikke havde noget mad til hende, siger Ruseva og fastslår:
- Jeg fik ingen penge.
Ifølge politiet har kvinden fortalt, at hun genkendte det græske romapar efter at have set dem i tv, og at det var dem, hun havde efterladt sit barn hos. Hun er ikke sikker på, at Maria er hendes datter, men siger, at hun ligner nogle af sine andre børn.
Ifølge anklageren skal en DNA-test nu fastslå om Ruseva er Marias biologiske mor. Hvis hun er, vil hun gerne have Maria tilbage, skriver Reuters.
Hvis Ruseva bliver kendt skyldig I at sælge sit barn risikerer hun op til seks års fængsel og en bøde på omkring 10.000 dollars.
Det græske romapar, som Maria blev fundet hos, sidder fortsat fængslet. De er anklaget for at have bortført Maria. De nægter sig skyldige og siger, at Marias mor gav hende til dem.
Rød blok går frem - samtidig går blå blok tilbage.
Men det får dog ikke ligefrem Socialdemokraterne til at juble.
- Vi er meget ydmyge, fordi vi har været så langt nede tidligere, siger Socialdemokraternes politiske ordfører Magnus Heunicke til DR Nyheder.
En frisk måling fra Epinion foretaget for DR Nyheder, viser at Socialdemokraterne går 2,2 procentpoint frem til 21,6 procent af vælgerne. Dét samtidig med, at Venstre, som det største oppositionsparti går 2 procentpoint tilbage.
Men selvom, der er markant fremgang til Socialdemokratiet, er der stadig klar føring til blå blok - og Magnus Heunicke ved godt, at der skal kæmpes, hvis de skal beholde magten.
- Det går den rigtige vej, men det er ét langt sejt træk fremover, siger Magnus Heunicke.
Velfærd og arbejdspladser. Dét er fortsat kursen hos Socialdemokratiet - understreger den politiske ordfører.
- Vi fastholder kursen, så danskerne kan se, at vores velfærdssamfund er intakt. Vi kæmper for arbejdspladserne hver eneste dag, og det er jo det, der skal til, for at få landet igennem den krise, som vi har været i, siger Magnus Heunicke og tilføjer:
- Danskerne må i sidste ende, når de skal stemme, vurdere om vi er kommet et bedre sted hen, og om vi er et velfærdssamfund, der er i bedre form, end vi var da vi overtog ansvaret.
undefined
undefined
undefined
Obamas nye sundhedsreform skal give sundhedsforsikring til millioner af amerikanere, der ellers står uden.
For tre uger siden begyndte tilmeldingen til Obamacare, som den kaldes. Knap 20 millioner har besøgt hjemmesiden, men de fleste kan ikke se hvad det koster og tilmelde sig på grund af enorme tekniske problemer.
Og det skaber frustration hos amerikanerne, der er forvirrede over, hvad de egentlig skal gøre.
Jeff Delude, der ejer en smykkeforretning i Annapolis øst for Washington, er forvirret over, hvad han skal gøre.
- Hvordan tror du, at den nye sygesikring kommer til at påvirke dig og dine ansatte?, spørger forsikringskonsulenten Terry Raymond, der har stukket hovedet ind i smykkeforretningen samme dag som DR's korrespondent Erkan Özden.
- Jeg ved det faktisk ikke, og det er problemet, svarer Jeff Delude og slår ud med armene.
Allerede ved lanceringen den 1. oktober - samme dag store dele af statsapparatet lukkede ned netop over en magtkamp om Obamacare, som republikanerne gerne vil af med - var hjemmesiden plaget af store tekniske fejl.
- Jeg skal ikke pakke det ind. Hjemmesiden har været for langsom, og folk er gået i stå midt i ansøgningsprocessen, sagde han ved en pressekonference mandag foran Det Hvide Hus.
Dengang lovede man, at man arbejder på at løse det. Men teknikken virker stadig ikke.
- Jeg kan vist roligt sige, at ingen er mere frustreret over det end jeg, sagde en presset præsident.
Sundhedsreformen er et prestigeprojekt for Obama og blev vedtaget i 2010.
Med den kan millioner af amerikanere, der før var uden dækning, tegne sig en sundhedsforsikring, da forsikringsselskaberne ikke mere kan afvise folk med eksisterende lidelser.
Man er tvunget til at tegne en forsikring eller betale en slags bøde. Men priserne for de forskellige ordninger svinger, for eksempel alt efter hvilken delstat man bor i.
Og det kan hverken almindelige eller begavede mennesker finde hoved eller hale i, mener forsikringsrådgiveren.
- Det er et lovskrift på 1500 sider. Hvem har tid til at læse det? Ingen er rigtig klar over, hvad der sker, siger Raymond Terry.
Med Obamacare skal virksomheder med over 50 ansatte tilbyde deres ansatte sundhedsforsikring.
Jeff Deludes smykkeforretningen er langt mindre end det. Men han er bekymret for, om hans egen forsikring bliver dyr eller han rammes af uforudsete udgifter.
- Jeg kan ikke finde nogen form for vejledning, siger Jeff Delude og opdager den først, da forsikringskonsulenten blander sig i eftersøgningen.
Problemerne med Sundhedsreformen kan koste Obama og hans demokrater dyrt politisk.
Den amerikanske pendat til vores sundhedsminister, Kathleen Sebelius, er under voldsomme angreb. Og i dag er der høring i Kongressen om netop sundhedsreformen.
Her ventes det at republikanerne kommer til at gå til stålet over for de ansvarlige for implementeringen og over for de virksomheder, der har leveret softwaren.
- Det er jo en sag, republikanerne ikke kommer til at slippe med det samme. De har lovet, at de ikke opgiver kampen, for de vil af med den reform, siger DR's korrespondent i USA, Erkan Özden.
På landets hospitaler kommer flere og flere yngre mænd på operationsbordet på grund af hjertesvigt, fordi de har taget steroider og anden form for doping, skriver 
Rigshospitalets hjertemedicinske afdeling er det sted i Danmark, hvor de grelleste tilfælde af hjertesvigt ender.
Her ser overlæge Finn Gustafsson stadig flere patienter, som i yderste konsekvens skal have nyt hjerte som følge af steroid-misbrug.
- Det er et samfundsproblem, som vi skal tage alvorligt. For fem-syv år siden var den her type patienter en sjældenhed. Det er de ikke længere, siger han til avisen.
Overlægen anslår, at han hver måned ser et nyt tilfælde, hvor en ung hjertepatient har faretruende dårlig pumpefunktionefter at have misbrugt de muskelopbyggende stoffer.
Samme melding kommer fra Aarhus Universitetshospital, som er det andet sted i landet, der udfører transplantationer. Men det er kun en lille del af patienterne med ødelagte hjerter, der ender med at få et nyt.
Ifølge Finn Gustafsson er langt hovedparten af de steroid-misbrugere, han møder, slet ikke egnede til at få et nyt hjerte. Eksempelvis fordi de ikke har tænkt sig at stoppe med at dope sig.
Politiken har talt med overlæger på hjerteafdelinger på yderligere tre hospitaler, som alle i varierende omfang møder unge steroid-misbrugere med alvorlige skader på hjertet.
- Der er ingen tvivl om, at problemet er helt reelt, siger Peter Søgaard, overlæge og professor i hjertesygdomme ved Aalborg Universitetshospital, til Politiken.
Flere af overlægerne efterlyser sammen med Anti Doping Danmark nu en kortlægning, så de for eksempel kan få konkrete tal bag Rigshospitalets vurdering af, at problemet er i vækst.
/ritzau/
Hvis man bliver stresset eller deprimeret på grund af sit job, så skyldes som regel ikke, at man arbejder for meget.
Det handler mere om dårligt arbejdsmiljø på grund af uklar ledelse. Det viser en stor dansk 
Men hvad kan man som medarbejder selv gøre for undgå, at man bliver stresset eller deprimeret af at arbejde under en dårlig chef? Det har Lev Nu spurgt erhvervspsykolog Majken Matzau om.
- Det er vigtigt, at understrege, at det er topledelsernes skyld og ansvar, at vi har så mange danskere, der går ned med stress og depression på jobbet. Men når det er sagt, så er der ting, som den enkelte medarbejder kan være opmærksom på, siger Majken Matzau.
Det aller vigtigste er, at ens rolle og arbejdsopgaver på jobbet er meget klart defineret. Som medarbejder bør man derfor gå til sin chef, hvis man ikke har en klar rolle og arbejdsopgave på jobbet.
Hvis ens chef ikke kan svare tydeligt, så må man gå til sin personale/HR-afdeling. Og hjælper det ikke, er der ikke andet at gøre end at søge et andet job.
Som den eneste danske badmintonspiller er Jan Ø. Jørgensen klar til semifinalerne ved Super Series-turneringen French Open i Paris.
Sent fredag aften vandt fjerdeseedede Jan Ø. Jørgensen med 21-19, 21-13 over Dionysius Hayom Rumbaka Indonesien. I semifinalen lørdag venter thailandske Tanongsak Saensomboonsuk.
Der var mulighed for tre danske semifinalebilletter, men ingen af doublerne kunne vinde tidligere fredag.
Både damedoublen Kamilla Rytter Juhl og Christinna Pedersen samt herredoublen Mathias Boe og Carsten Mogensen - begge par andenseedede - tabte.
I sidste uge nåede Kamilla Rytter Juhl og Christinna Pedersen ellers frem til finalen ved Denmark Open, men i Paris tabte duoen med 19-21, 23-25 til de useedede sydkoreanere Jang Ye Na og Kim So Young.
Efter lidt under en times spil kunne danskerne konstatere, at de ikke var langt fra sejren. I første sæt førte Rytter Juhl/Pedersen 18-15 og 19-18, inden det gik galt.
I anden sæt var det danske par foran 20-17, og duoen havde yderligere to sætbolde, inden nederlaget blev en kendsgerning.
Mathias Boe og Carsten Mogensen, som nåede semifinalen ved Denmark Open, var ligeledes foran 19-18 i første sæt, inden de femteseedede kinesere Liu Xiaolong/Zihan Qui vandt sættet 23-21.
I andet sæt faldt danskerne så helt sammen og tabte 7-21
 /ritzau/
Brøndbys bundplaceringer i Superligaen i de seneste sæsoner skyldes blandt andet en alt for stor udskiftning på trænerposten.
Syv trænere på syv år har ødelagt kontinuiteten og skabt negative konsekvenser for klubben. Sådan lyder kritikken i Brøndbys eget børsprospekt, som klubben offentliggjorde fredag.
- Den sportslige udvikling i de seneste syv år har været præget af en række udskiftninger på trænerposten.
- Resultatet har været manglende kontinuitet i det sportslige arbejde med negative konsekvenser for de sportslige resultater i samme periode, lyder kritikken i Brøndbys børsprospekt.
I øjeblikket er Brøndby placeret på en skuffende 10.-plads efter kun tre sejre i de første 12 kampe i Superligaen. I de to foregående sæsoner er Brøndby endt på en slutplacering som nummer ni.
Forklaringen er blandt andet, at Brøndby har skiftet for meget ud på trænerposten i de seneste syv år.
- I denne periode har der været syv forskellige cheftrænere, Michael Laudrup, René Meulensteen, Tom Køhlert, Kent Nielsen, Henrik Jensen, Aurelius Skarbalius samt nuværende cheftræner Thomas Frank, hvoraf fire blev afskediget før udløb af deres kontrakt.
- Hver enkelt cheftræner har forsøgt at implementere sit spilkoncept, i stedet for at bygge videre på de idéer den foregående træner havde arbejdet med, skriver Brøndby.
Fremover vil Brøndbys ledelse forsøge at skabe et spilkoncept, som er fasttømret, og som en eventuel trænerudskiftning ikke vil ændre på.
- Som en del af Brøndbys nye strategi vil Brøndby arbejde med at skabe en klar rød tråd mellem talentudviklingen og Superligaholdets spilkoncept.
- Formålet med dette er blandt andet at gøre Superligaholdet og dets resultater mindre påvirkelige af udskiftninger på trænerposten, forklares det.
På søndag skal Brøndby forsøge at kravle væk fra bunden, når holdet gæster OB.
/ritzau/
Der er fortsat rigtig lang vej, før Camilla Pedersen igen kan stille op i en triathlonkonkurrence.
Men den danske europamester på den halve ironmandistance er kommet et skridt nærmere en normal hverdag efter det cykelstyrt, der kostede hende 19 dage i koma.
undefined
- Jeg skal fortsat have hjælp, og nu får jeg det fra de folk, der kender mig rigtigt godt.
- Jeg har brug for rigtig megen støtte, hvile og ro, men jeg slapper bedre af hjemme hos mig selv og sover bedre i min egen seng, så jeg føler, at det er det helt rigtige, er hun citeret for at sige.
Camilla Pedersen er meget overvældet over den opmærksomhed, som hun har fået i forbindelse med sit uheld.
- Jeg er jo bare Camilla fra Esbjerg, og der har jo aldrig været så mange, der ved, hvem jeg er, som nu.
- Det er meget overvældende, at min ulykke har gjort mig mere kendt end mine tre europamesterskaber, siger hun.
Camilla Pedersen er i gang med at læse alle de hilsner, der er strømmet ind fra hele landet, men det tager tid, fordi hun hurtigt bliver træt.
Og så glæder hun sig over de indtil videre 180.206 kroner, der er samlet ind. Pengene betyder, at hun ikke behøver bekymre sig om økonomien oven på den alvorlige ulykke.
/ritzau/
AaB indtager en fin andenplads i Superligaen og tager i weekenden imod Sønderjyske. Nordjyderne er dog indehavere af en lidt kedelig rekord.
I år er AaB noteret for hele fem selvmål. Og Lasse Nielsen må i den grad siges at være forfulgt af uheld. Han har således hele tre gange i 2013 præsteret at score i eget net i en superliga-kamp.
Det er dog ikke en solo-rekord. Det er blot en tangering af den negative superligarekord for flest selvmål i samme kalenderår. Han deler rekorden den tidligere SønderjyskE-spiller Anders Østli, der lavede tre selvmål tilbage i 2010.
De fem selvmål i alt er en rekord. Aldrig tidligere i superligaens historie har et hold scoret så mange selvmål i superligaen i et specifikt kalenderår.
Nordjyderne kan glæde sig over, at de ikke har tabt deres seneste 15 søndagskampe på eget græs i Superligaen (10 sejre, 5 uafgjorte) siden 0-2-nederlaget til AGF den 27/11 2011.
undefined
Forud for vinter-OL i den russiske by Sochi har den olympiske flamme besøgt Nordpolen, og trods det noget specielle vejr på 'toppen af verden' klarede flammen turen med ilden i behold.
Flammen blev fragtet til Nordpolen på en atomdreven isbryder, der forlod den russiske havn Murmansk tirsdag, og ekspeditionen blev ledet af den russiske polarforsker Artur Chilingarov.
Den olympiske flamme begyndte sin færd rundt i Rusland i Moskva den 7. oktober.
Når den - efter planen - skal fyre op i de Olympiske Lege til åbningsceremonien i Sochi den 7. februar 2014 vil den have rejst omkring 65.000 kilometer i hændende på mere end 14.000 forskellige fakkelbærere.
undefined
Play the Game er blevet en institution i såvel dansk som international idræt, og næste uges Play the Game-konferencen er den ottende i rækken.
Konferencen finder sted i Århus, mere præcis på Helnan Marselis Hotel, og varer fra mandag til torsdag.
Blandt emnerne er doping, matchfixing, fodboldpolitik, korruption og misforvaltning af internationale forbund. Men konferencen lægger også op til mere fokus på fornyelse af breddeidræt og idrætsanlæg.
Den første konferencen blev afviklet i Vingsted i 1997. Dengang i Danske Gymnastisk- og Idrætsforeningers regi, og allerede her var det med et fokus på både idrættens skyggesider og værdierne af idrætsdeltagelse og foreningsliv.
- Den skabte en del opmærksomhed, for mange af disse emner var tabu dengang, siger Jens Sejer Andersen, grundlægger af Play the Game og international chef i organisationen, der med egne ord har til "formål at styrke idrættens etiske værdigrundlag og arbejde for at fremme demokrati, åbenhed og ytringsfrihed i international idræt”.
I 2000 og 2002 blev konferencen afviklet i København, stadig i DGI-regi. Men ved den næste konference, i 2005. der også foregik i København, var Play the Game blevet en selvejende institution.
Den daværende regering og de danske idrætsorganisationerne var blevet så tilfredse med Play the Game, at der var opbakning til et dagligt oplysningsarbejde og ikke kun konferencer hvert andet år, og siden er tilslutningen til Play the Game støt og roligt vokset.
- Vi møder heldigvis velvilje fra alle politiske partier, og vi har opnået et tæt samspil med institutioner uden for Danmarks grænser, for eksempel EU og Europarådet. fastslår Jens Sejer Andersen.
I 2007 blev Play the Game-konferencen afviklet i Reykjavik i Island. I 2009 gik turen til Coventry i Storbritannien, og i 2011 var det så den tyske by Köln, konferencen foregik i - i samarbejde med Europas største sportsuniversitet.
Det var samme år, som Play the Game-organisationen blev lagt ind under Idrættens Analyseinstitut, Idan, til stor tilfredshed for Jens Sejer Andersen.
- Fusionen har styrket begge parter, og det giver sig blandet andet udslag i at årets konference er den hidtil største og fagligt på det allerhøjeste internationale niveau.
Det er endnu ikke afgjort, hvor Play the Game-konferencen skal foregå i 2015. Men Brasilien kunne være en mulighed.
- Vi har fået nogle følere fra Brasilien, og det kunne være spændende at kigge i den retning, siger Jens Sejer Andersen, som sidste år afholdt en slags generalprøve med en Play the Game-dag i Brasiliens største by São Paulo.
På nuværende tidspunkt har omkring 350 journalister, forskere og idrætsledere tilmeldt sig konferencen i Århus, hvor knap 150 talere vil være vil bidrage med deres viden.
Blandt talerne er gamle kendinge som den britiske journalist Andrew Jennings, der først og fremmest er kendt sin afslørende journalistik om FIFA og den internationale olympiske komité IOC.
Efter at have boykottet Play the Game siden 1997 har FIFA i øvrigt for første gang besluttet at møde op og svare deres mange kritikere.
Og så er der fra arrangørernes side især store forventninger til amerikaneren William Bock fra det amerikanske antidoping-agentur, USADA. Han spillede en nøglerolle i arbejdet med at afsløre doping hos cykelholdet US Postal og Lance Armstrong.
Du kan se hele programmet på linket herunder:
DR Sporten livestreamer hver dag fra konferencen. Første gang mandag fra klokken 13.30.
undefined
Stofskiftet styres først og fremmest af hormoner, der dannes i skjoldbruskkirtlen, og kosten kan ikke for alvor rykke noget der.
Hvis du rent faktisk har for lavt stofskifte, skal der styr på det først. Derefter kan du begynde at arbejde for vægttab med de almindelige kostråd, ved at spare på især fedt og 'hurtige' kulhydrater og ikke mindst bevæger dig regelmæssigt.
Målet er, som for alle, der vil tabe sig, at forbrænde mere energi end man indtager.
For lavt stofskifte opstår, når skjoldbruskkirtlen ikke danner hormoner nok. Det kan ske som følge af betændelse i kirtlen, ikke mindst en autoimmun type, hvor ens eget immunsystemet angriber kirtlens væv.
Er man tidligere blevet behandlet for forhøjet stofskifte, er der også en risiko for efterfølgende at få for lavt stofskifte. Sjældnere udgår sygdommen fra hjernens overordnede styring af hormonerne.
Risikoen for at rammes af for lavt stofskifte, eller, med det lægelige navn hypothyreose eller myxødem, er størst for kvinder og stiger betydeligt med alderen. En del gravide får også for lavt stofskifte, men det er oftest en forbigående form.
Typiske symptomer på for lavt stofskifte er træthed, måske øget søvnbehov, kuld-skærhed, muskel- og ledsmerter, vægtøgning, samtidig med at appetitten ofte er dårligere, væskeophobning, tørhed af hud, hår og negle, forstoppelse, hæshed samt dårlig hukommelse, nedtrykthed og en slags åndelig langsomhed, som kan forveksles med begyndende demens.
Fordi symptomerne er lidt vage og har det med at komme snigende, kan sygdommen let overses. Er man lidt oppe i årene, tilskrives sygdomstegnene måske alderen, og så gøres der ikke mere ved det.
Diagnosen stilles ved hjælp af blodprøver, hvor blandt andet mængden af skjold-bruskkirtelhormon måles.
Behandlingen består i det stofskiftehormon, man mangler, givet i pilleform. Den rette dosis skal indstilles individuelt og kontrolleres regelmæssigt fremover, men så vil de fleste også kunne leve godt med sygdommen.
Nogle mennesker kan ligge på kanten til for lavt stofskifte, uden rigtigt at have det. For dem er det vigtigt at få kontrolleret tallene med jævne mellemrum, så behandling kan sættes i gang, hvis de tipper den forkerte vej.
Da der er en tendens til, at man taber muskelmasse ved for lavt stofskifte, er det ofte fornuftigt at starte lidt blidt med motionen, og så gradvist øge intensiteten, når behandlingen er på plads.
Desuden kan det være en idé at spise lidt ekstra protein, fordi kroppen har brug for det til at genopbygge musklerne.
Ingen af Danmarks badminton-doubler kom frem til semifinalen ved Super Series-turneringen French Open i Paris.
Både damedoublen Kamilla Rytter Juhl og Christinna Pedersen samt herredoublen Mathias Boe og Carsten Mogensen - begge par andenseedede - tabte i fredagens kvartfinaler.
I sidste uge nåede Kamilla Rytter Juhl og Christinna Pedersen ellers frem til finalen ved Denmark Open, men i Paris tabte duoen med 19-21, 23-25 til de useedede sydkoreanere Jang Ye Na og Kim So Young.
Efter lidt under en times spil kunne danskerne konstatere, at de ikke var langt fra sejren. I første sæt førte Rytter Juhl/Pedersen 18-15 og 19-18, inden det gik galt.
I anden sæt var det danske par foran 20-17, og duoen havde yderligere to sætbolde, inden nederlaget blev en kendsgerning.
Mathias Boe og Carsten Mogensen var ligeledes foran 19-18 i første sæt, inden de femteseedede kinesere Liu Xiaolong/Zihan Qui vandt sættet 23-21. I andet sæt faldt danskerne så helt sammen og tabte 7-21
 /ritzau/
 
Det er ikke de store stakke uløste opgaver på skrivebordene, der gør de ansatte deprimerede.
Det er konklusionen i et nyt stort studie fra blandt andet Aarhus Universitetshospital, skriver 
Forskere har undersøgt, hvilke faktorer, der sender folk deprimerede hjem fra arbejde, og overraskende nok viser studiet, at arbejdspresset ikke betyder noget for, om folk bliver deprimerede.
Man kan altså sagtens have uoverskuelige mængder arbejdsopgaver, uden at man bliver deprimeret.
Det er i stedet arbejdsmiljøet og følelsen af at blive behandlet uretfærdigt af ledelsen, der giver et negativt udslag på humøret, viser undersøgelsen.
Psykolog og ph.d. Matias Brødsgaard Grynderup fra Arbejdsmedicinsk Klinik på Aarhus Universitetshospital er én af forskerne bag det nye studie. Han fortæller til Videnskab.dk:
- Vi har måske en tendens til altid at fokusere på depression og stress i kobling til arbejdspres og arbejdsmængde. Men vores studie viser, at arbejdspresset faktisk ikke har nogen indflydelse på, om folk bliver deprimerede. Derved kan man altså heller ikke minimere risikoen for at udvikle depression blandt medarbejderne ved at ændre på arbejdsmængden. Det er andre faktorer, der spiller ind, og det er de områder, der bør fokuseres på i fremtiden, siger Matias Brødsgaard Grynderup.
Den nye århusianske undersøgelse - baseret på spørgeskemaer blandt 4500 danskere - viser bla., at det snarere er følelsen af retfærdighed, der er med til at gøre folk deprimerede.
Med retfærdighed forstås blandt andet følelsen af at blive hørt af sin leder og følelsen af, at alle på arbejdspladsen bliver behandlet ens.
Med Simon Kjær i midterforsvaret vandt Lille fredag aften på udebane med 1-0 over Nantes i en topkamp i Ligue 1, Frankrigs bedste fodboldrække.
Simon Kjær spillede hele kampen og indkasserede et kvarter før tid et gult kort. Det overlever han nok, da holdkammeraten Nolan Roux kort før pausen scorede 1-0-målet, der viste sig at blive afgørende.
I slutfasen fik oprykkerne fra Nantes, der er på fjerdepladsen, en spiller udvist, hvilket gjorde det nemmere for Lille.
Med sejren rykker Lille op på andenpladsen med 23 point for 11 kampe. Dermed er Lille placeret i en sandwich mellem rigmandsklubberne Paris Saint-Germain og Monaco.
PSG topper med 24 point, mens Monaco som treer har 22 point - begge hold efter 10 spillede kampe.
/ritzau/
Så blev det fredag, og det er lig med et dyk ned i arkiverne. Denne gang har vi fundet et indslag med Brian Laudrup fra 1993 frem. Her fortæller den på alle måder elegante driblekonge blandt andet om dengang, han forelskede sig i det smukke spil.
- Jeg husker den allerførste gang, jeg mødte op på det klubhold, jeg skulle starte på, Brøndbyvester. Jeg tog bolden, og så løb jeg simpelthen fra alle de andre. Med tyve unger lige i røven skulle jeg prøve at afdrible alle de drenge. Det gjorde mig så lykkelig.
Brian Laudrups dybe kærlighed til fodbold blev dog udfordret af, at ikke alle var lige interesserede i at behandle ham, som det han var. Et barn. Det forpligtende efternavn fik således det værste frem i nogle fodboldfædre.
- Da jeg begyndte at spille kampe, oplevede jeg, at der stod fædre og råbte til deres 8-9-årige drenge ’Bare spark ham Laudrup ned – han kan sgu ikke en skid’. Det var aldeles forfærdende. Der sagde jeg til mig selv allerede dengang, at hvis jeg en dag blev far, så var det det sidste, jeg nogensinde ville udsætte min dreng for.
Se hele interviewet med Brian Laudrup i playeren herover, hvor vi kommer med bagom i kulissen i forbindelse med Fiorentinas nedrykning i 1993 og en kikset dansk VM-kvalifikation.
Peter Cassøe var for sidste gang manden bag mikrofonen, da Viborg HK i aftes holdt generalforsamling. Den afgående direktør, der stopper med udgangen af denne måned, måtte nok engang præsentere et regnskab med røde tal.
- Vi kommer ud af et rigtigt dårligt år og har et minus på knap ti millioner kroner. Det er bestemt ikke tilfredsstillende, siger Cassøe til DR Sporten.
Selv om halvdelen af egenkapitalen er brugt på at dække underskuddet ind, mener han dog, at klubben nu har fået justeret så meget på udgifterne, at der kan opnås balance i det nye regnskabsår.
- Det er selvfølgelig en alvorlig situation, og et skråplan. Men vi er ikke tæt på konkurs. Vi har stadig 13 millioner kroner i egenkapital.
- Men det er klart, at sådan noget her kan man ikke gøre én gang mere. Vi satte tidligere på året gang i en kæmpe spareplan og fyrede næsten halvdelen af medarbejderne og nedlagde herreholdet. Hele den øvelse kostede os også mange penge i foråret, men nu er vi i gang med et nyt regnskabsår og budgetterer med et lille plus, siger Peter Cassøe.
I sidste sæson gik det galt, da kvindeholdet ikke kom i Champions League. Det er holdet heller ikke i denne sæson, men dét har klubben taget højde for.
- Det havde set rigtigt godt ud for os i år, hvis vi var kommet i Champions League. Det lykkedes ikke, og det har vi taget højde for i det budget, vi har nu.
Cassøe ærgrer sig over, at klubben ikke reagerede hurtigere og fik nedlagt herreholdet allerede sidste år:
- Vi skulle have taget konsekvensen med herreholdet allerede sidste år. Men der var et stort pres på os udefra, og det kan vi så ærgre os over nu, siger han.
Det står nu helt fast, at den thailandske badmintonspiller Bodin Issara kommer til at afsone to års karantæne, efter at han lavede skandale ved en turnering i Canada tidligere i år.
Det internationale badmintonforbund (BWF) skriver i en pressemeddelelse, at forbundets appeludvalg på tre personer enstemmigt har besluttet sig for at afvise spillerens appel.
Karantænen, som blev udstedt af BWF i august, trådte i kraft den 21. juli, så den 22-årige spiller tidligst kan vende tilbage om små to år.
Karantænen betyder, at thailænderen ikke kan stille op ved turneringer som VM og i Super Series-turneringerne, og dermed bliver Bodin Issaras karriere reelt sat på standby.
Thailænderen bragte badmintonsporten i miskredit under herredouble-finalen i juli ved Canada Grand Prix.
Han kom i diskussion med modstanderen Maneepong Jongjit, Issaras tidligere doublemakker, og jagtede ham derefter gennem hallen.
Til sidst tacklede Bodin Issara sit offer og slog og sparkede ham gentagne gange.
- Jeg mistede selvkontrollen, hvilket aldrig er sket før. Det var mig, der startede ordkrigen over nettet. Jeg talte uforskammet, sagde Bodin Issara noget tid efter sin udåd.
- Jeg skulle have ageret anderledes i situationen. Jeg er ked af, at mine handlinger også har bragt ham i en pine, sagde han.
Bodin Issara hentydede til, at Maneepong Jongjit, som var med til at indlede episoden, fik tre måneders karantæne. Det betød, at han gik glip af VM i august.
Sidstnævnte har udstået sin karantæne og kan igen konkurrere.
Bodin Issara og Maneepong Jongjit spillede ved sidste års OL i London sig frem til kvartfinalerne, men senere gik duoen hvert til sit.
/ritzau/
Red Bull Salzburg stormer af sted i Esbjergs Europa League-pulje, hvor det østrigske mandskab har vundet alle dets tre kampe indtil videre.
Torsdag blev det til en 2-1-sejr over Standard Liege, og det bringer holdet op på en sikker førsteplads med ni point - tre foran Esbjerg, der indtager andenpladsen.
Hvis Salzburg kan tage en ny triumf på udebane mod Standard Leige om to uger, kan esbjergenserne samtidig sikre sig avancement til knald-eller-fald-kampene efter nytår med en hjemmesejr over Elfsborg.
Men Red Bull Salzburg er langt fra ene om at rydde al modstand af vejen i den lille Europa Cup.
Fire andre hold står også med maksimumpoint halvvejs gennem gruppespillet, og mest overraskende er nok, at Ludogorets Razgrad er et af dem.
De upåagtede mandskab fra det nordøstlige Bulgarien har på stribe slået PSV Eindhoven, Dinamo Zagreb og Chernomorets Odessa og har dermed taget en klar føring i gruppe B.
De øvrige hold, der har gjort rent bord, har mere velkendte navne.
Det ene er Tottenham, der med Christian Eriksen på banen torsdag aften tog sin tredje sejr med en 2-0-triumf over FC Sheriff fra Moldova.
Formstærke Fiorentina og solide Eintracht Frankfurt er de to sidste hold, der er noteret for ni point efter tre kampe.
Europa League fortsætter torsdag 7. november.
/ritzau/
Sønderjyske vandt godt nok tredje og sidste periode med 2-1, men det endte alligevel med et nederlag på hjemmebane til ishockeyligaens førerhold mod Esbjerg.
I Vojens sejrede esbjergenserne med 4-3. Kampens helt store spiller var Colin Vock, der scorede tre af målene for gæsterne.
Mens Sønderjyske tabte, så vandt de nærmeste forfølgere. Herning Blue Fox vandt hjemme 3-0 over Odense Bulldogs, mens Frederikshavn White Hawks hjemme sejrede med 6-4 over bundproppen Rødovre Mighty Bulls.
Resultaterne betyder, at Sønderjyske er i front med 24 point for 11 kampe. Herning er toer med 23 point for 10 kampe, mens Frederikshavn har 18 point for kun ni kampe.
/ritzau/
Den pakistanske premierminister, Nawaz Sharif, opfordrer USAs præsident, Barack Obama, til at sætte en stopper for de amerikanske droneangreb i Pakistan.
Opfordringen blev tilkendegivet i Washington onsdag, hvor de to toppolitikere mødtes for at tale om en stribe aktuelle affærer.
- Jeg bragte også spørgsmålet om droner op på vores møde og understregede behovet for at stoppe disse angreb, siger Sharif efter at have talt med Obama i Det Hvide Hus.
Angrebene med de fjernstyrede fly inde på pakistansk territorium er et ømt punkt i relationerne mellem de to lande.
Mange pakistanere er rasende på USA, fordi de mener, at dronerne krænker pakistansk suverænitet. Dertil kommer spørgsmålet om uskyldige dødsofre.
Udenrigsministeriet i Pakistan vurderer ifølge FN-observatøren Ben Emmerson, at mindst 400 civile er blevet dræbt i droneangreb siden 2004.
De har registreret 330 angreb med amerikanske droner i de klandominerede områder tæt på Afghanistan. Totalt er omkring 2200 personer blevet dræbt under de sidste 10 års droneangreb, lyder det.
De ubemandede fly er under Obama-administrationen flittigt blevet brugt til at likvidere formodede terrorister.
Men angrebene har været voldsomt kritiseret i Islamabad, der officielt fordømmes som en overtrædelse af landets suverænitet og international lov.
/ritzau/Reuters/
Både Socialdemokraterne og SF mener, at det var helt forkert, da Brian Mikkelsen i 2011 pressede på for at få støtten til klimaorganisation GGGI igennem.
Det var nemlig vigtigt udviklingsstøtten på 90 millioner over tre år til GGGI var på plads inden den daværende sydkoreanske præsident Lee Myung-bak kom på to dages statsbesøg få dage efter.
- Såfremt aktstykket ikke kan tiltrædes ved finansudvalgets med den 5. maj, vil det sende et uheldigt signal til den koreanske præsident, skrev daværende erhvervs- og økonomiminister Brian Mikkelsen ifølge Berlingske i et brev den 4. maj 2011 til finansudvalget
Ifølge Socialdemokraternes klima- og energiordfører Pernille Rosenkrantz-Theil viser det endnu engang, at de borgerlige, der dengang havde magten, gav støtten på et forkert grundlag. Nemlig for at skabe et godt forhold til Sydkorea.
- Jeg synes, det må stå for de borgerlige egens regning, at de åbenbart havde mere travlt med dyre flyrejser og handelsaftaler, end de havde med grøn vækst og udvikling, siger Pernille Rosenkrantz-Theil.
Hun mener dog, at det er fint at støtte GGGI, men begrundelse bør kun være grøn vækst og udvikling i U-lande. Ikke et bedre forhold til Sydkorea.
De Radikales udenrigsordfører, Rasmus Helveg Petersen, har flere gange kritiseret, at støtten blandt andet skulle være tiltænkt et bedre forhold til Sydkorea, og det samme gør SF's politiske ordfører, Jonas Dahl, nu.
Han mener, Brian Mikkelsen har været ude på et skråplan med sit brev til finansudvalget.
- Indholdet i støtten til GGGI var at sikre grøn vækst i udviklingslande. Jeg tror, man skal grave meget længe for at se, at Sydkorea i 2011 var et udviklingsland. Det var det ikke. Det var et industrialiseret land, som jeg har fuld forståelse for, at man gerne vil lave handelsaftaler med, men det er ikke den vej og den argumentation, man skal bruge i forhold til at bruge danske bistandsmidler, siger politisk ordfører for SF, Jonas Dahl.
Vi er nået til 13. spillerunde i Superligaen, der fortsat er tæt og svær at blive klog på. FC Midtjylland topper trods fire uafgjorte kampe på stribe tabellen og er stadig ubesejret.
Det er ottende gang i Superliga-historien, at et hold er ubesejret efter 12 spillerunder. Det har FCK, Silkeborg og AaB også præsteret.
Men DR Sportens fodboldkommentator Andreas Kraul har en fornemmelse af, at det første nederlag kommer lørdag i Farum. Læs hans vurderinger af kampene her.
undefined
De to oprykkerhold fortsætter med jævnt at hente point, og begge holds rutinerede trænere er for kloge til at lade sig rive med og fravige et sekund fra konceptet omkring overlevelse. Derfor kan kampen godt risikere at blive låst omkring en pointdeling, hvis ikke der foreligger en afgørelse allerede tidligt i anden halvleg. Viborg vandt et tilsvarende møde på hjemmebane med 2-0 for præcis en måned siden.
Kraul tipper: X
Bemærk: Der er scoret minimum et mål i de seneste 62 fredagskampe i Superligaen.
undefined
For en måned siden havde midtjyderne været klare favoritter på Farum Park, men tingene har unægtelig ændret sig, så gæsterne pludselig ikke kan vinde fodboldkampe, mens FC Nordsjælland omvendt er kommet i gang. Det ligner på forhånd en meget lige kamp på kunstgræsset, men FC Midtjylland har i et stykke tid lænet sig op af sæsonens første nederlag, og det kunne godt komme sent lørdag eftermiddag.
Kraul tipper: 1
Bemærk: Alt tyder på mål i Farum. FCN har scoret i 19 hjemmekampe i træk i Superligaen, FCM i 17 udekampe på stribe.
undefined
Sønderjyderne blev flået fra hinanden mandag aften mod OB, og det må give bange anelser inden en udekamp i Aalborg, hvor AaB på det seneste har spillet både flot og målsøgende fodbold. Nordjyderne tabte godt nok klart med 3-0 i Parken sidste weekend, men var bedre med i den kamp, end cifrene indikerer. Og hvis Kent Nielsens spillere rammer lidt af niveauet fra sidste hjemmekamp mod Viborg, kan SønderjyskE godt løbe ind i en snitter mere.
Kraul tipper: 1
Bemærk: Gæsterne har i de seneste tre kampe lukket 11 mål ind.
undefined
Fra lydinfernoet i Istanbul til en blød udekamp i Randers. Det er opgaven for FC København, der målt på de seneste seks spillerunder er Superligaens mest formstærke mandskab, og som har den luksus, at Ståle Solbakken kan veksle mellem en del sultne spillere, der tørster efter spilletid. Omvendt har Randers og Ronnie Schwartz været meget gode til at skabe problemer for FCK, men en smal udesejr virker alligevel som det mest oplagte.
Kraul tipper: 2
Bemærk: Randers-træner Colin Todd har som en af de eneste trænere i Superligaen en positiv indbyrdes statistik mod Ståle Solbakken.
undefined
Det her er i mine øjne rundens kamp mellem to hold, der har været på optur i en periode. OB ser endelig ud til at ramme et højt niveau samtidigt defensivt og offensivt, mens Brøndby har en serie på fem kampe som ubesejrede. Fraværet af skadede Simon Makienok har dog vist sig mere end almindeligt mærkbart, og uden ham i topform bevæger den spinkle favoritværdighed sig over på OB med flyvende Emil Larsen, Rasmus Falk og hattrickhelten Mustafa Abdellaoue.
Kraul tipper: 1
Bemærk: Emil Larsen møder Brøndby for anden gang efter det berømte kiksede lægetjek. Sidst scorede han - men OB tabte.
undefined
Mandagskampen bliver første opgør for Peter Sørensen, efter at hele balladen omkring Peter Graulunds bog eksploderede i såvel lokale som landsdækkende medier. Det vil give stor fokus på AGF-træneren, der måske netop derfor er meget godt tilfreds med at skulle på udebane frem for at agere foran det krævende hjemmepublikum i Aarhus. Samtidig virker Esbjerg trods sejren over Elfsborg slidte i øjeblikket, og holdet må undvære både anfører Hans Henrik Andreasen og Jonas Knudsen. Begge er i karantæne.
Kraul tipper: X
Bemærk: Peter Sørensen har som AGF-træner endnu ikke formået at besejre Esbjerg i Superligaen.
 
Det så alvorligt ud, da Jannik Hansen sammenbøjet skøjtede af isen uden af tage sin stav med under Vancouver Canucks' sejr over New York Islanders i den nordamerikanske NHL-liga, og det var det også.
undefined
13 minutter inde i 1. periode af kampen mod Frans Nielsen og Peter Regins klub i tirsdags blev Jannik Hansen tacklet af newyorkernes Brian Strait i et skudforsøg og røg først i isen og siden i banden, hvorefter han rejste sig og skøjtede ud, mens han holdt under sin ene underarm med sin anden.
Jannik Hansen blev sendt hjem til Vancouver for at blive undersøgt ordentligt, mens holdkammeraterne stadig er på udebane i de næste to kampe.
undefined
Hverken efter kampen eller dagen efter ville Vancouver Canucks' manager kommentere på skaden og dens varighed.
- Jeg kan ikke svare på det, før jeg får information omkring den grundige undersøgelse i Vancouver, 
Jannik Hansen nåede at lægge op til en scoring, inden han blev skadet. Samlet har han spillet 11 kampe i denne sæson, scoret to mål og lagt op til to.
Naboerne til den rockerborg i Næstved, som politiet har lukket onsdag aften, er lettede over, at politiet nu er til stede på deres vej.
- Det kan jo ikke være rigtigt at vi skal gå og være i fare, så det er godt at vide, at de gør noget, siger Mette Vandborg, der bor på vejen.
Politiet valgte onsdag at gøre brug af rockerloven - en lov, der ikke er blevet brugt i mange år - til at lukke al adgang til huset. Det skete, fordi politiet mener, at et angreb mod huset kunne være på vej.
Og Mette Vandborg er ikke i tvivl om, at hun og de andre naboer har været i fare, siger hun.
- For når politiet kommer med maskinpistoler, så er man jo klar over, at der kan blive skudt her på vejen, og det er slet ikke særligt rart, siger hun.
I huset holder Bandidos-afhopperne Westside Nation til. Det er den gruppe, der ligger i konflikt med rockergruppen Bandidos, efter hele Næstved-afdelingen samlet løsrev sig i juni måned.
Ifølge politiet er Westside Nation godt klar over, at de er i fare. For huset har gennem de seneste uger gennemgået flere ændringer.
- Huset har den senere tid gennemgået ændringer. Vi kan se, at ejendommen næsten er lavet om til en rockerborg. Der er ingen tvivl om, at de også er bange, siger Flemming Madsen fa Sydsjællands Politi.
Mette Vandborg har også lagt mærke til de ændringer, siger hun.
- De har lukket alle vinduerne til med træ. Det er klart, at der farer nogle tanker igennem hovedet, og man bliver da nervøs, siger hun.
Hun er sammen med flere andre beboere, som DR Nyheder har talt med på vejen, glad for at politiet nu er til stede.
- Det må de godt blive ved med, siger hun og fortsætter:
- For der er jo også mange børn og unge på vejen, og der ligger en skole tæt på. Så de må godt blive, hvor de er, siger hun.
Den konflikt, der forårsager lukningen af rockerborgen foregår ifølge politiet også andre steder på Sjælland.
- Efter vores vurdering er der flere episoder, der kan relateres til konflikten mellem de her to grupperinger. Jeg kan ikke komme ind på, hvad det præcis er, men det er både voldelige hændelser og hærværk og brand, forklarer Michael Ask, der er chef for Politiet Nationale Efterforskningscenter.
Politiet efterforsker blandt andet den voldsomme brand, der hærgede i Rødovre Stationscenter i starten af oktober som et muligt resultat af konflikten.
FC Midtjylland er ikke i fare for lukning, slår bestyrelsesformand Johnny Rune fast efter torsdagens generalforsamling.
Her fik bestyrelsen godkendt sidste års regnskab på minus 2,5 millioner kroner og samtidig fremlagt planerne for det kommende år, hvor Superligaens tophold budgetterer med et underskud på 10-16 millioner kroner.
Med en egenkapital på 17,5 millioner kroner kan det se meget kritisk ud, men det afviser FCM-bossen.
- Vi er ikke i krise. Vi er i en situation, som vi er meget klar over. Vi ved, hvad vi skal gøre, siger Johnny Rune.
- Hvis vi skulle havne i en akut finansiel krise, så har vi nogle knapper, vi kan trykke på. Vi kan skære ned, og vi er også ret sikre på, at vi kan hente nogle penge.
- Den her klub er på ingen måder lukningstruet, slår bestyrelsesformanden fast.
Johnny Rune forventer, at FCM inden for det kommende år vil sælge spillere, og da der ikke er budgetteret med spillersalg, så vil de influere positivt på næste års regnskab.
- Vi regner med et underskud, men vi forventer også at sælge spillere, som vi plejer, men vi kender ikke niveauet.
- Vi har gjort det på den her måde, og så er der nogle, der vil vende det negativt, og tror vi går konkurs. Det er ikke tilfældet.
- Budgettet viser et underskud før spillersalg, men der kan komme nogle up- og downsides. Vi budgetterer lidt forsigtig.
- Vi har løbende interessere fra udenlandske klubber på vores spillere. Sådan er det. Jo bedre vi ligger i tabellen, jo nemmere er det også at sælge spillere, hvis det er det, vi går efter, siger Johnny Rune.
Selv om sponsorindtægterne de senere år har været faldende, så går det også bedre på den front. Håbet er også, at FCM kan få en aftale med en hovedsponsor.
- Vi lukker hver dag nye aftaler af forskellig art. Vi har en fornemmelse af, at det går den rigtige vej.
- Den sportslige succes avler også øgede indtægter. Succesen på banen giver også mere grobund for, at vi kan hente flere sponsoraftaler ind.
- Men der er ingen garanti for, at vi ligger nummer et i Superligaen om et halvt år. Så det budgetterer vi heller ikke med, siger han.
/ritzau/
I Billund vælter de sig nærmest i arbejdspladser. Det viser en undersøgelse fra Arbejdsmarkedsstyrelsen, som 3F har offentliggjort.
Billund er nemlig den kommune i Jylland, hvor antallet af opslåede stillinger er steget mest i år, og det glæder arbejdsmarkedschef Inger Bønding.
- Det er jo altid rart, og man bliver motiveret. Som arbejdsplads bliver vi også motiveret af at yde et godt stykke arbejde, og at det bliver offentliggjort, at det arbejde, vi har troet på, rent faktisk bærer frugt, siger hun.
Det er ellers primært sjællandske kommuner som oplever en stor stigning i antallet af nye job, mens Jylland og fyn halter efter. Men Billund Kommune er helt oppe og lege med de bedste i landet.
Det skyldes det gode samarbejde med både større og mindre virksomheder i området, siger Inger Bønding.
- Vi har mange mindre industri- og håndværks-virksomheder, som bidrager i høj grad til jobbene. Så man kan ikke sige, at det kun er de store virksomheder, som tilbyder job, men de er rigtig dygtige og flittige til at bruge vores jobnet, når de slår stillinger op, siger hun.
Billund var også den kommune, som i august måned havde den laveste ledighed i Region Syddanmark. Den lød på 3 procent.
Oversigten over stigningen i antallet af jobopslag i kommunerne kan findes på fagbladet3f.dk
En villa i Stålegade i Rønne har haft besøg af en indbrudstyv.
Gerningsmanden er kommet ind gennem en bagdør i gården, som er brækket op.
Der blev stjålet tre-fire guldsmykker, som lå på en kommode på 1. sal.
Tyven har ikke rørt andre værdier, og ingen skabe blev gennemrodet. 
Indbruddet er sket mellem tirsdag den 15. oktober kl. 18 og onsdag den 23. oktober kl. 13.52, oplyser Bornholms Politi i sin døgnrapport.
Det står sløjt til med debatkulturen op til kommunalvalget på DFeren, Kim Madsens, facebookside.
Sådan lyder beskyldningen fra socialdemokraten, Anders Kronborg, efter at han deltog i en debat på Kim Madsens personlige facebookside.
- Jamen, det jeg har oplevet er, at når jeg har taget en debat med nummer to på Dansk Folkepartis liste i Esbjerg, og har forholdt mig kritisk til deres synspunkter, så har jeg fået først slettet indlæg, og efterfølgende er jeg så blevet blokeret i forhold til væggen, hvor debatten foregår på, siger Anders Kronborg, som mener, at det er usundt for demokratiet, når Kim Madsen sletter indlæggene.
Kim Madsen selv angrer dog ikke beslutningen.
-Det er fuldstændig korrekt. Jeg har slettet hele den tråd, der er skrevet derinde, og det har jeg gjort med baggrund i, at de ligger og skriver 50 gange til mig. Den sidste kommentar kommer klokken 00:19 om natten, siger Kim Madsen.
Kim Madsen mener ikke, at han bør holde sig fra facebook-debatter, selvom han ikke har tid til at følge dem til dørs.
-Det mener jeg så absolut ikke, at jeg skal. Jeg konstaterer, at de bliver ved hele natten, og jeg er faktisk inde og blokere dem på min side, fordi de bliver ved og bliver ved og bliver ved. Hver gang jeg blokerer én, så kommer der en ny Socialdemokrat derind, og fortsætter debatten, og så er jeg nødt til at blokere dem også. De kører det der, fordi det er politisk, siger Kim Madsen, som stiller op til kommunalvalget i Esbjerg.
Når et nyt parforhold tager sin begyndelse, er det meste lyserødt og idyllisk - og underligt uproblematisk. Men når hverdagen melder sig - og ikke mindst et liv som småbørnsfamilie med stress, manglende søvn og mindre overskud, så er parforholdet for alvor udfordret.
For nogle kører det så skævt, at de går i parterapi for at redde stumperne. Men alt for mange af de par, der går i parterapi, kommer for sent i gang og læner sig reelt op ad et brud, allerede inden parterapeuten overhovedet kommer på banen.
- Så sidder man som parterapeut og tænker: "Var de dog bare kommet for et par år siden", siger psykolog Mattias Stølen Due fra Center for Familieudvikling.
Og det er netop grundtanken bag en ny type par-tjek, som centret tilbyder i samarbejde med Aarhus Universitet: At mange parforhold kan reddes, hvis sprækkerne i forholdet bliver opdaget og lappet i tide.
- Lidt på linje med sundhedseftersyn, tandeftersyn eller syn på bilen, så arbejder vi i par-tjek med et regelmæssigt eftersyn af styrker og udfordringer i parforholdet, forklarer Mattias Stølen Due.
Par-tjek er lavet i samarbejde med amerikanske forskere, og det henvender sig til par, som er over 18 år gamle, er gift eller bor sammen, og har børn under 18.
- Statistisk set vil de fleste par, som har været sammen i nogle år, og som har fået børn, have udfordringer, forklarer psykolog Mattias Stølen Due.
- Men også par, som ikke umiddelbart oplever, at de har store udfordringer, vil kunne have gavn af et par-tjek, der synliggør, hvad der kan gøres anderledes, og hvad man kan være taknemmelig for.
Et par-tjek består af to samtaler, først en undersøgelses-samtale og efter en uge en feedback-samtale.
- Ved den første samtale undersøger man via nogle konkrete øvelser parrets kendskab til hinanden og evne til at værdsætte hinanden. Desuden undersøges de styrker og udfordringer, der er i forholdet, forklarer Mattias Stølen Due.
- Det er essentielt ikke bare at få øje på de områder i forholdet, hvor det er problematisk, men i lige så høj grad at sætte ord på de områder, hvor parret lykkes. Det er faktisk ofte dér, det halter: Med at få talt om, hvor ressourcerne i parforholdet er.
Ved samtale nummer to, feedback-samtalen, får parret Par-tjek-vejlederens tilbagemelding på den første samtale og et spørgeskema, som parret har udfyldt.
Par-tjekket er en del af et større forskningsprojekt, som Center for Familieudvikling laver i samarbejde med Aarhus Universitet.
Derfor vil parrene blive fulgt nøje det næste års tid, og resultaterne af den årlige konsultation bliver holdt op imod en gruppe, der modtager par-tjek som et online spørgeskema og feedback, der kan tilgås hjemmefra.
Kunne du og din partner tænke jer at bidrage til forskningen, så meld jer på 
Hver femte studerende i Odense føler sig ensom.
Når fadølsanlægget er tømt, og rusturen er slut, så melder hverdagen sig for de studerende - og det kan være svært at skabe et netværk i en ny by.
Det fastslår en ny undersøgelse som Danmarks Socialdemokratiske ungdom står bag.
21 procent af de studerende i Odense har følt sig ensomme inden for den seneste uge, og det bekymrer byrådskandidat og medicinstuderende Cæcilie Crawley (S):
- Det er rigtig skræmmende, at så mange unge i Odense føler sig ensomme, og jeg synes, vi som studieby har en forpligtelse til at forsøge at hjælpe med ud af ensomhed, for eksempel ved at lave netværksetablering.
Ifølge undersøgelsen er det især tilflyttere, der føler sig ensomme, fordi de ikke har et godt kendskab til byen eller et stærkt netværk:
- Vi frygter i DSU, at vi har en stor gruppe unge mennesker, der sidder ude i forstæderne uden netværk, og som aldrig kommer i gang. Måske ryger de ud i kontanthjælp. Det er tragisk både for den enkelte og for byen, siger Cæcilie Crawley (S).
180 unge har deltaget i undersøgelsen.
Et mål scoret med armen af Thomas Dalgaard, to tørre hug fra Kevin Mensah og et flot mål af Marcel Rømer var nok til at sikre en 4-1-sejr til hjemmeholdet fredag aften, da Viborg tog imod FC Vestsjælland i sæsonens anden oprykkerdyst i Superligaen.
Med sejren rykker viborgenserne op på andenpladsen med imponerende 20 point for 13 kampe.
FC Vestsjælland har ligeledes fået en fin start i klubbens første superligasæson nogensinde, men må tage til takke med en sjetteplads.
Set over kampens 90 minutter må Viborg-sejren siges at være helt fortjent. Kampen bød på adskillige chancer til begge hold og ganske god underholdning.
Det grønblusede hjemmehold fik dog sat en streg under, hvem der er det bedste oprykkerhold.
Det var da også Viborg-spillerne, der viste skarphed som de første i kampen. Halvvejs i første halvleg kunne topscorer Thomas Dalgaard således bringe sit hold på vinderkurs, da han fik skrabet bolden i mål på en ripost.
Det var dog tydeligt, at Dalgaard skubbede bolden i mål til 1-0 med sin arm, hvilket gav stor frustration hos udeholdets spillere.
Gæsterne fik dog udlignet lige inden pausen. Et boldtab af Jonas Thorsen satte en Vestsjælland-kontra i gang, og den omsatte Thiago til mål.
Hvad sæsonens første oprykkerdyst for en lille måneds tid siden manglede af underholdning, fik man i den grad til dette opgør. Anden halvleg bød nemlig på ikke mindre end tre scoringer - alle til Viborg.
Efter henholdsvis 47 og 53 minutters spil scorede Viborgs Kevin Mensah to fine mål og afgjorde reelt kampen. Viborg kontrollerede herefter opgøret, og den unge Marcel Rømer fik også lov til at lege med, da han scorede til slutresultatet 4-1.
I næste runde møder Viborg AGF i Aarhus. FC Vestsjælland skal forsøge at rejse sig mod Brøndby på hjemmebane.
 /ritzau/
 
Tom Kristensen er med på sidelinjen i weekenden, når der køres Formel 1 Grand Prix i weekenden i Indien. Le Mans-vinderen er for anden gang i år med i dommerpanelet.
- Min rolle vil igen være at være "kørernes stemme", hvis der skulle opstå hændelser, som kræver en evaluering af stewards, siger den ni-dobbelte Le Mans-vinder i en pressemeddelelse.
Sebastian Vettel kan sikre sig verdensmestertitlen i New Delhi. Og 46-årige Kristensen er også tæt på at blive verdensmester - i World Endurance Championship. Opnår den 46-årige nordjyde en fjerdeplads eller bedre i det næste løb i Shanghai den 9. november, kan danskeren kalde sig FIA World Champion.
Tom Kristensen har været F1 Driver Steward siden 2010 og var også med i Monaco tidligere i år.
Sebastian Vettel skal bare sikre sig en top 5-placering i Indien for at blive verdensmester igen. Det vil i givet fald være fjerde gang i træk.
 
Hærværk og indbrud har plaget beboerne i Toveshøj i det vestlige Aarhus. Udgiften på 1,3 millioner kroner bliver nu lagt direkte på huslejen.
De mange tilfælde af hærværk og indbrud skal stoppes, mener afdelingsbestyrelsen. Der bliver snart sat video-overvågning op på udsatte steder.
undefined
- Det, vi gerne vil have, er, at politiet og HotSpot og den boligsociale indsats samarbejder om en løsning.
Det siger afdelingsformand Anett Christiansen. Hun ser gerne, at politi og HotSpot medarbejdere er mere synlige i Toveshøj. HotSpot er navnet på den kommunale socialforvaltnings indsats i områder med problemer.
undefined
- Men det er nogen gange sådan, at hvis vi vender ryggen til, så har vi ikke styr på, hvad de så laver.
Bent Nielsen vil gerne i dialog om en indsats mod problemerne i Toveshøj. Han mener, at det er en god idé med et bedre samarbejde mellem kommunale medarbejdere, politi og beboere.
- Jo flere øjne der ser på området, jo bedre vil det også være og jo mere tryghedsskabende vil det også være.
undefined
Og afdelingsformand Anett Christiansen mener at behovet for samarbejde og løsninger er meget stort.
- I den sidste tid har der været så meget uro blandt de unge, at det har gjort at mange siger, at nu gider vi ikke mere. Nu flytter vi, for de har simpelthen fået smadret kælderdøre og haft mange indbrud.
Det gælder om at stå klar ved de nordjyske lygtepæle til midnat i aften.
I hvert fald, hvis man vil gøre sig håb om at blive valgt til det forestående kommunal- og regionsrådsvalg.
undefined
- Valgplakaten er det mest effektive redskab i valgkampen i forhold til stemmetal.
Det siger Kasper Møller Hansen, der er valgforsker ved Københavns Universitet.
Han har været med til at opgøre, hvor mange plakaterne kandidaterne brugte ved sidste valg, og her var resultatet tydeligt.
undefined
Jo flere plakater kandidaterne havde hængt op, desto flere stemmer fik de.
Og det er altså, når klokken runder 24:00 i aften, at kandidaterne må begynde at hænge deres plakater op til valget.
Den britiske skuespiller Tim Roth, der bl.a. er kendt for sin rolle som Mr. Orange i filmen Reservoir Dogs, skal spille FIFA-præsident Sepp Blatter i en ny film om den magtfulde fodboldorganisation.
Det bekræfter en FIFA-talsmand over for Reuters.
Det er et fransk produktionsfirma, der står bag filmen, der kommer til verden i forbindelse med VM i Brasilien næste sommer. Den er samtidig et portræt af FIFA's 110-årige historie.
Sepp Blatters senere år som præsident har været præget af beskyldninger om korruption og mindre heldige udtalelser om kvindefodbold og racisme.
FIFA har lagt en 
Foruden 52-årige Roth i rollen som 77-årige Blatter, skal franske Gerard Depardieu spille den tidligere FIFA-præsident Jules Rimet, der var en af FIFA's faddere.
Blatter har været FIFA-boss siden 1998 og vil måske gå efter genvalg, når hans nuværende periode udløber i 2015.
 
Når sportsfolk skal vinde folkets gunst, handler det mere end noget andet om at have succes. Og allerhelst masser af succes.
Men skal man for alvor erobre folks hjerter, skal der som regel mere til.
Som dengang midt i 1990erne, hvor de "jernhårde ladies" satte sig på hele sendefladen og vandt alt, hvad der var værd at vinde i international kvindehåndbold.
Med guldmedaljer, store smil og Anja Andersen med al sin vildskab i spidsen opnåede kvindelandsholdet i perioden 1993 til 1997 en status som den næstmest populære landsholdsgeneration i dansk sport nogensinde.
Kun overgået af fodboldlandsholdet fra begyndelsen og midten af 1980erne kulminerende med den berømte 4-2-sejr over Sovjetunionen i Idrætsparken 5. juni 1985.
De fleste ser naturligvis tilbage på tidligere tiders ikoniske hold og aktører med stor glæde og ofte med mange gode minder.
Men for de generationer af sportsfolk, som kommer efter - i samme sportsgren - kan det ofte være uhyre vanskeligt at finde et folkeligt fodfæste.
For selv med succes kan skyggen fra fortidens ikoner være nærmest umulig at komme ud af.
Det er her Nicki Pedersen kommer ind i billedet. En gadedreng på to hjul med med mange hestekræfter i sit fynske temperament.
Speedway er nemlig en sport, der har fostret nogle meget store danske ikoner. Tilbage i dansk speedways gyldne æra fra midten af 1970erne og godt 15 år frem. Der var Hans Nielsen. Der var Erik Gundersen. Og der var i særdeleshed Ole Olsen.
Men det var ikke bare succes, der gjorde dem store og folkekære. Det var i høj grad også tiden. Det var tilbage i Danmarks Radios monopoldage, hvor de fleste konstant så det samme på TV. Så danskere i alle aldre fulgte med, når Ole Olsen og Co. kæmpede om medaljer.
Det individuelle VM var især i 1970erne og starten af 1980erne en national begivenhed på niveau med de største fodboldlandskampe, det internationale melodi grand prix og Huset på Christianshavn.
Desuden var vi dengang ikke vant til dansk succes i de sportsgrene, som betyder mest for danskerne; de tre såkaldt store: fodbold, håndbold og cykling.
Når danskerne i 1970erne jublede så meget over triumfer i sporsgrene som speedway og eksempelvis badminton - som tilfældet var - skyldtes det altså i høj grad, at der - groft sagt - ikke var noget større at juble over.
 
Men i 1990erne fik danskerne så virkelig smag for succes i de tre store sportgrene. Peter Schmeichel og Co. vandt EM i fodbold i 1992, Bjarne Riis vandt Tour de France i 1996, og så var der som sagt Ulrik Wilbeks kvindelandshold i håndbold.
Tilmed havde de danske speedwaykørere sidst i 1980erne sejrede så meget, at det reelt var ødelæggende for interessen.
Og så kom tomrummet, da den gyldne æra endegyldigt var slut. Interessen var helt i bund, og Danmark fyldte ikke længere så meget på speedwaysportens verdenskort.
Fra 1995, hvor Hans Nielsen vandt sit sidste titel, og otte år frem vandt Danmark eksempelvis kun to medaljer ved det individuelle VM. Og det var også Hans Nielsen, der stod for dem.
 
I 1995 blev det individuelle VM forandret, så det nu ikke længere var en enkeltstående begivenhed, men en løbsserie i stil med Formel1.
Med andre ord var speedway blevet en helt anden sport i de fleste danskeres øjne, da Nicki Pedersen vandt sit første verdensmesterskab i 2003. En sport, der ikke fyldte meget i det danske mediebillede, og en sport, som mere eller mindre kun blev fulgt af de mest interesserede.
Trods VM-titlen røg Nicki Pedersen derfor ikke automatisk ind i toppen af hierarkiet over de absolut største danske sportsnavne. Sportsligt fik han heller ikke noget foræret i kølvandet på VM-titlen.
I 2004 og 2005 blev Nicki Pedersen således blot nummer fem og fire i VM-serien. Men i de efterfølgende gjorde fynboen så det nærmest umulige. Han voksede ud af skyggen fra fortidens danske helte.
Med VM-bronze i 2006 og guld de næste to år blev Nicki Pedersen en sværvægter med samme antal individuelle VM-titler som legenden Ole Olsen og Erik Gundersen. Og i fjor vandt han så sin første individuelle VM-medalje af sølv.
Som man herunder kan se på oversigten over danske medaljevindere ved det individuelle i speedway-VM, er Hans Nielsen den eneste dansker, der har vundet flere individuelle VM-medaljer end Nicki Pedersen.
undefined
Sølv: 1981
Bronze: 1972 og 1977
undefined
undefined
Sølv: 1987
undefined
Sølv: 1984, 1985, 1988, 1993, 1994 og 1996
Bronze: 1991 og 1999
undefined
Sølv: 1986
Bronze: 1988
undefined
undefined
Sølv: 2012
Bronze: 2005 og 2006
undefined
Derudover har Nicki Pedersen også vundet VM-guld for hold tre gange; i 2006, 2008 og 2012. Seks VM-guldmedaljer i alt lyder måske ikke af så meget, når Ole Olsen vandt otte, Erik Gundersen 17 og Hans Nielsen hele 22.
Men helt tosset er det bestemt ikke, når man tænker på, at Nicki Pedersen hvert år kun har haft to verdensmesterskaber at deltage i, mens Ole Olsen og Co. havde fire. Hold-VM og par-VM er i dag er smeltet sammen, mens langbane-VM i dag er en VM-serie, det ikke er muligt at være med, hvis man stiller op i den almindelige VM-serie.
Udover den sportslige succes markerede Nicki Pedersen sig allerede meget tidligt ved at være en rytter med kant. Han er hidsig, kompromisløs, ærlig og en snakketrold, der med sin drengede charme har et vindende væsen udenfor banen. Men som under løbene og især under grand prixerne ofte fremstår som en 
Nicki Pedersen har med andre ord opnået status som en af dansk idræts større personligheder i dette årtusinde. I mine øjne har han dog manglet en ting, som jeg i mange håbede på, at han ville få: en dansk rival i kamp om de store triumfer. I stil med dengang, hvor Hans Nielsen og Erik Gundersen var verdens to bedste med hver deres støtter og tilhængere.
Hans Andersen lignede på et tidspunkt en, der kunne være blevet sådan en rival. Han blev nummer fem i VM-serien i både 2007 og 2008, hvor Nicki Pedersen vandt guld. Men han kom aldrig tættere på de allerbedste.
Deres forhold har ellers aldrig været det bedste, hvilket kun havde givet en god rivalisering ekstra ramasjang.
For få uger siden blev Niels-Kristian Iversen med en bronzemedalje så den første dansker udover Nicki Pedersen til at vinde en VM-medalje i 14 år. Måske kan de begge være med helt i toppen af VM-serien de næste par år? Det vil være godt for både den hjemlige interesse for speedway og Nicki Pedersen.
Men uanset, hvordan de kommende år forløber sig, er det under alle omstændigheder sikkert, at de danske speedwaykørere, der nogle år ud i fremtiden skal følge i Nicki Pedersens hjulspor, får uhyre svært ved at slippe ud af hans skygge.
undefined
undefined
Skolepatruljerne i Nordsjælland skal ensrettes, så alle forhold er i orden. Sådan lyder det fra Nordsjællands Politi.
Ifølge Rudersdal Avis nedlagde politiet før efterårsferien forbud mod en skolepatrulje ved Vedbæk Skole, fordi skolen ikke havde sørget for den nødvendige skiltning.
- Vi fik en henvendelse fra skolen, som var i tvivl om alt var i orden. Vi tog ned og kontrollerede forholdene og fandt ud, at tingene ikke var i orden. Derfor nedlagde vi forbud, forklarer specialkonsulent ved Nordsjællands Politi Poul Erik Lehman Andersen.
Poul Erik Lehmann Thomsen mener, at reglerne er så uklare, at han efterlyser en bekendtgørelse for skolepatruljerne. Selvom de har eksisteret i mange år, så håndterer de enkelte skoler patruljerne meget forskelligt. I det konkrete tilfælde i Vedbæk manglede der skiltning:
- Der er ikke noget krav om, at der skal være fodgængerfelt, men så skal patruljen arbejde på en bestemt måde. De øvrige trafikanter skal jo være varslet om, at der er en skolepatrulje, og derfor skal der være nogle skilte, der advarer om at man kommer ind i et særligt område, forklarer han.
Forbuddet mod skolepatruljen ved Vedbæk Skole har fået forældre til at tage sagen i egen hånd. De står nu hver morgen mellem 07:45 og 8:15 og hjælper børnene over vejen
- Netop når forholdene ikke er i orden, så er det jo væsentligt, at der er nogen der hjælper børnene med at komme sikkert og trygt i skole, siger en af initiativtagerne, Helle Irming.
Og det har Poul Erik Lehmann Thomsen det fint med - bare forældrene overholder reglerne.
- Alle kan hjælpe, og det er fint at de går ind. Nogen steder har man gå-busser, der er arrangeret fra skolen side. De må ikke regulere trafikken, men de må godt stå som almindelige fodgængere og sige: Nu følger jeg jer over, når jeg kan, siger han.
Nedlæggelsen af skolepatruljen undrer formanden for Byplanudvalget Erik Mollerup (V). Han skriver i et debatindlæg, at patruljen skal tilbage hurtigst muligt, 
- Hvis der er forhold, som skal ændres, ville det rigtige være, at politiet tog problemstillingen op i de møder, der er mellem kommunen og politiet. At hovedkulds nedlægge et forbud, når politiet må have haft kendskab til forholdene tidligere uden at gøre noget, virker mærkværdigt. Jeg vil tage sagen op med henblik på at få lagt en plan i en fart, så vi kan få skolepatruljen tilbage, skriver Erik Mollerup.
 
 
Den britiske avis The Guardian afslører torsdag via whistlebloweren Edward Snowden, at den amerikanske overvågningstjeneste NSA har aflyttet 35 toplederes telefoner.
Afsløringen kommer dagen efter historien om, at den tyske forbundskansler Angela Merkels mobiltelefon angiveligt er blevet aflyttet af USA, oplyste en talsmand for Merkels kontor onsdag.
Hele overvågningsskandalen startede med Edward Snowden. Se de mange afsløringer her:
* Den 30-årige amerikanske it-tekniker Edward Snowden står bag omfattende afsløringer af USA's elektroniske overvågning af folk og institutioner i både USA og udlandet.
* Han har arbejdet for National Security Agency (NSA) som ansat i it-selskabet Booz Allen Hamilton.
* 7. juni: The Washington Post skriver, at amerikanske efterretningsfolk og agenter har "direkte" adgang til centrale computerservere hos ni førende internetselskaber i USA.
* 23. juni: Hongkong-avisen Sunday Morning Post bringer et interview med Edward Snowden, der fortæller, at NSA havde hacket sig ind i kinesiske mobiloperatørers datanet.
* 30. juni: Det tyske nyhedsmagasin Der Spiegel bringer historien om, at NSA havde overvåget centrale EU-kontorer. Historien er baseret på hemmelige dokumenter fra Edward Snowden.
* 31. juli: Den britiske avis The Guardian bringer nye afsløringer om, hvor problemfrit det amerikanske efterretningsvæsen kan skaffe sig adgang til private informationer fra internetsider gennem overvågningsprogrammet Xkeyscore NSA.
* 6. september: Journalist og efterretningsekspert Duncan Campbell hævder, at Sverige og Storbritannien er de vigtigste europæiske samarbejdspartnere for den amerikanske efterretningsorganisation National Security Agency (NSA).
* Sverige har angivelig kodenavnet "Sardine" i det hemmelige samarbejde. Den svenske efterretningstjeneste Försvarets radioanstalt (FRA) giver NSA adgang til undersøiske kabler for datakommunikation, lyder det fra Campbell.
* 15. oktober: Den amerikanske avis The Washington Post skriver, at NSA indsamler hundredvis af millioner af e-mail-adresser og kontakter fra instant messenger-chatprogrammer fra almindelige borgere over hele verden.
* På en enkelt dag sidste år indsamlede NSA's særlige operation på området 444.743 e-mail adresser fra blandt andet Yahoo, 105.068 fra Hotmail, 82.857 fra Facebook, 33.697 fra Gmail og 2881 fra uspecificerede udbydere.
* 20. oktober: Det tyske nyhedsmagasin Der Spiegel skriver, at den amerikanske efterretningstjeneste spionerede mod Felipe Calderon, der var Mexicos præsident fra 2006 til 2012.
* En specialafdeling i efterretningstjenesten NSA hackede sig angiveligt ind i Calderons e-mail i maj 2010, skrev det tyske medie på baggrund af lækkede dokumenter fra den spionsigtede Edward Snowden.
* 23. oktober: Den tyske forbundskansler Angela Merkels mobiltelefon er ifølge tyske efterretninger angiveligt blevet aflyttet af USA, siger en talsmand for Angela Merkel ifølge Spiegel Online.
* Forbundskansleren har været i dialog med den amerikanske præsident, Barack Obama, om sagen, og Merkel har sagt til Obama, at hvis en sådan overvågning har fundet sted, vil det være "totalt uacceptabelt".
* 24. oktober: The Guardian skriver, at NSA har overvåget 35 topledere i verden og et internt notat viser, at sikkerhedstjenesten har modtaget 200 telefonnumre på topledere fra en kilde i et amerikansk regeringskontor.
Kilde: Reuters, Der Spiegel, The Guardian og Washington Post.
En fodboldkamp varer i 90 minutter. Men man kan godt tabe den på gulvet på noget mindre tid.
Det er holdningen hos Klas Ingesson, træner for den svenske klub Elfsborg.
Han så torsdag sit hold tabe 1-2 hjemme til Esbjerg i Europa League-gruppespillet, og det skyldtes ikke mindst en skidt begyndelse.
- Jeg mener, at vi tabte kampen i de første 35 minutter, siger Klas Ingesson.
- Vi indledte kampen rigtig dårligt. Første halvleg var under al kritik, siger træneren, der så Hans Henrik Andreasen bringe Esbjerg foran efter syv minutter.
- Vi sagde inden kampen, at vi skulle vinde duellerne og derefter begynde at spille. Det gik modsat, vi tænkte på at spille, inden vi havde erobret bolden. Og så fik de et dumt mål, siger træneren.
Hans Henrik Andreasen fordoblede føringen midtvejs i anden halvleg, inden Elfsborgs Jon Jönsson reducerede på et drøn af et frispark.
- Vi fik egentlig chancerne og trykkede på i anden halvleg. Vi vovede lidt mere, siger Klas Ingesson.
Elfsborg er sidst i gruppe C med kun et point for tre kampe, mens Esbjerg har seks point på andenpladsen.
De to hold mødes igen i den næste gruppekamp, som bliver spillet den 7. november i Esbjerg.
/ritzau/
AGF har haft en særdeles svingende sæsonstart, og Superligaen har generelt budt på mange overraskende resultater.
Det har medvirket til, at næsten alle har slået alle, og at ligaen er meget jævnbyrdig. Og det har AGF haft gavn af - vurderet på antallet af tilskuere til holdets hjemmekampe.
I gennemsnit har der været 9880 tilskuere til AGFs hjemmekampe. Det er en forbedring i forhold til sidste sæson, og det glæder AGF-direktør Jan Christensen.
- Superligaen er usædvanlig tæt og uforudsigelig i år. I den nuværende stilling er der blot tre point op til en andenplads og tre point ned til en nedrykningsplads.
- Dette har haft en positiv og afsmittende effekt på både vores og Superligaens tv- og tilskuertal, hvor vi i AGF har næsten 10.000 tilskuere i gennemsnit til vores kampe, siger Jan Christensen i en pressemeddelelse.
Selskabet bag fodboldklubben, Aarhus Elite, offentliggjorde fredag en periodemeddelelse for tredje kvartal, og her er der ikke de store ændringer.
- Overordnet er resultatet i perioden på niveau med forventningerne, skriver selskabet.
Aarhus Elite forventer dermed stadig et underskud på mellem fem og ni millioner for regnskabsåret 2012/13. Året før lød underskuddet på 15,3 millioner kroner.
Den samlede omsætning er trods de pæne tilskuertal faldet i forhold til samme periode sidste år, og det skyldes blandt andet færre tv-penge og en hjemmekamp mindre i perioden.
- Jeg noterer mig, at vi i et vanskeligt marked i første kvartal fortsat er i stand til at øge sponsoromsætningen.
- Det vidner om, at det kommercielle og sportslige produkt, som vi udbyder, er interessant og attraktivt for flere og flere lokale og nationale sponsorer.
- Driften af NRGi Park & Arena er fortsat en udfordring. Men jeg er fortrøstningsfuld med hensyn til, at det vil lykkes at få økonomien i denne del af forretningen i balance på sigt.
- Det er fortsat en stor udfordring af drive en sportsvirksomhed som Aarhus Elite, men vi føler fortsat, at vi er på rette vej - både økonomisk og sportsligt, lyder det fra AGF-direktøren.
/ritzau/
Langtfra alle danske skoleelever får i år ekstra timer for at indhente den undervisning, som de gik glip af under forårets fire uger lange skolekonflikt.
I en rundspørge svarer kun ni ud af 65 borgmestre, at de penge, kommunerne sparede under konflikten, udløser flere timer på alle klassetrin i år. Det skriver Jyllandsposten i dag.
Men det er helt i orden, mener Michael Ziegler, borgmester i Høje Taastrup og chefforhandler for KL under forårets konflikt. Han hæfter sig ved, at 85% af kommunerne siger, at de sparede penge går tilbage til skolerne,
- de penge, der bliver genanvendt i folkeskolerne, kommer jo eleverne til gavn til syvende og sidst. Så er der forskel på, hvordan man gør det. Nogen vælger at give eleverne timerne igen, andre vælger at bruge pengene på efteruddannelse, bedre IT eller styrke skole/forældresamarbejdet. Uanset hvordan man gør det, så kommer det jo eleverne til gode, mener Michael Ziegler.
Det er ikke småpenge, det bliver talt om, for da landets folkeskoler var lukkede i 20 skoledage i foråret, sparede kommunerne i alt cirka én milliard kroner på lukningen, skriver Jyllands-Posten.
Konflikten mellem lærere og kommuner kostede godt to millioner tabte undervisningstimer, og knap 567.000 elever i folkeskolen og 102.000 elever i friskoler og private grundskoler var berørt af lockouten.
Formand for Danmarks Lærerforening, Anders Bondo Christensen, mener, at det er helt afgørende, at eleverne får de timer tilbage, de har mistet.
- Hvis kommunerne bare vælger at købe IT-udstyr eller reparere toiletter, så er det udgifter, de ville have haft alligevel. Det er jo en dårlig undskyldning at sige, at pengene ryger tilbage på den måde. Det er undervisning, eleverne er blevet snydt for, og det er selvfølgelig det, de skal have tilbage igen, siger han.
I Høje Taastrup har hver skole fået en pose penge, som dog ikke er øremærkede. Og det er sådan det skal være, mener Michael Ziegler
- Eleverne har naturligvis krav på at få det antal minimumstimer, der står i loven - og det får de i alle skoler. Det er der ikke problemer med. Det, der er tale om her, er at man skal prioritere hvordan man bedst anvender de penge, der er blevet sparet.
Og Michael Ziegler er ikke i tvivl om, at det også er det, lærerne ønsker
- Jeg synes, at Anders Bondo er ude af trit med sine medlemmer. Det høringssvar vi fik fra lærerne i kreds 16 var, at pengene skulle bruges til kompetenceudvikling og personaleaktiviteter. Det var alle enige om. Pengene skal tilbage til folkeskolen, men man må have respekt for, at der kan være forskel på, hvordan man bedst anvender pengene, mener Michael Ziegler
 
Venstre betaler med stor sandsynlighed prisen for Lars Løkke Rasmussens GGGI-sag.
En ny Epinion måling foretaget for DR Nyheder med 984 respondenter, viser, at Venstre oplever et dyk på 2 procentpoint.
- Det er ikke en gevaldig lussing, Lars Løkke er ude i her, men han falder, og det er værd at bemærke, at han er under valgresultatet, vurderer DRs politiske analytiker Bjarne Steensbeck.
Venstre har en tilslutning fra 26,4 procent af vælgerne, og de ligger dermed for første gang under valgresultatet - i en af DR Nyheders epinion målinger.
Den seneste tid har alles øjne hvilet på Lars Løkke Rasmussen og de mere end en million kroner, som Løkke har brugt på rejser som formand for GGGI.
Og Lars Løkke beklagede i søndags selv, at Venstre er kommet i modvind på grund af ham.
- Venstre er siden landsmødet kommet i modvind, og det er Venstre på grund af de fejl som jeg har begået. Det vil jeg gerne undskylde over for de mange mennesker, som bakker op om Venstre, sagde han på pressemødet.
Hos Socialdemokratiet er der en fremgang på 2,2 procentpoint, til 21,6 procent af stemmerne.
Enhedslisten oplever derimod en tilbagegang på 2,6 procentpoint til 9,3 procent af stemmerne.
SF går frem med 0,1 procent point til 5,2 procent af stemmerne, og de radikale går frem med 1,2 procentpoint til 8,2 procent af stemmerne.
Dermed går rød blok 2 mandater frem fra 76 til 78.
Hos de Konservative går det frem med 0,1 procent point til 3,3 procent af stemmerne, Liberal Alliance går frem med 0,8 procent point til 5,6 procent af stemmerne, og Dansk Folkeparti oplever hverken frem eller tilbagegang men ligger til 19,7 procent af stemmerne.
Dermed går blå blok 2 mandater tilbage fra 99 til 97.
Så der er stadig markant og klar føring til blå blok.
undefined
undefined
En sejr i Europa League giver ganske vist tre point, men ikke i Superligaen. Og det er i den hjemlige turnering, at Esbjerg har mest brug for point lige nu.
Nogenlunde sådan er analysen fra Hans Henrik Andreasen, Esbjergs dobbelte målscorer i torsdagens 2-1-sejr ude over Elfsborg.
Efter tre nederlag på stribe, heraf to i Superligaen, fik vestjyderne igen en succesoplevelse, men Europa League-sejren i Borås er ikke nok for veteranen.
- Nu har vi AGF på mandag. Det bliver en sindssygt svær kamp, og lige som mod Elfsborg skal vi være oppe på dupperne.
- Jeg kan først smile rigtigt, hvis vi vinder på mandag. Hvis vi kan få nogle sejre i træk eller nogle point, for det har vi brug for i øjeblikket, siger Esbjerg-anføreren.
Hans Henrik Andreasen er i øvrigt ikke med i hjemmekampen mod AGF. Han skal afsone karantæne, efter at han fik et rødt kort i den seneste kamp i Superligaen, 1-2-nederlaget ude til FC Vestsjælland.
Målmanden Frederik Rønnow er til gengæld sikker mand på holdkortet til kampen mod AGF.
Den 21-årige lejesvend fra AC Horsens stod en flot kamp mod Elfsborg. Han håber også, at Esbjerg kan tage den gode præstation med videre til mandagens kamp.
- Det betyder rigtig meget. Vi lavede lidt en trods-reaktion her, efter at vi havde tabt de seneste kampe.
- Vi trængte til at få en sejr, og det giver selvtillid at komme herfra med tre point og en rigtig god præstation. Det kan vi klart tage med os, siger Frederik Rønnow.
Esbjerg ligger godt til i Europa Leagues gruppe C med seks point for tre kampe.
I Superligaen ligger holdet nummer tre med 17 point for 12 kampe, men vestjyderne har tabt de seneste to ligakampe.
/ritzau/
Et computerspil til PC eller iPad skal øge interessen for arkæologi og naturvidenskab hos større børn og unge.
Museum Sønderjylland har udviklet spillet sammen med Holstebro Museum. I spillet møder man de udfordringer og opdagelser, som virkelighedens arkæologer også støder på i arbejdet, siger museumsinspektør Merete Boel Essenbæk fra Museum Sønderjylland:
- Det er hele den proces, der er bag den arkæologiske udstilling, der er interessant. Det er som et isbjerg, bag udstillingen er en lang, lang historie, siger hun.
Og det er for at fange børn og unge over 13, at man gør det på den måde.
- De 9-10 årige er nemme nok at gøre interesserede. Men de lidt ældre er noget sværere at fange, siger hun.
Spillet JEG ER ARKÆOLOG er blandt andet støttet af Kulturstyrelsen, Bikubenfonden og Region Syddanmark. I løbet af efterårsferien har det været brugt på museets afdeling i Haderslev.
Bornholms borgmester Winni Grosbøll ser store muligheder i, at Campus Bornholm-byggeriet kan blive til virkelighed med donationen på 56 millioner fra A.P. Møller Fonden.
- Det er en rigtig dejlig nyhed for Bornholm og for øens unge. Uddannelserne kan samarbejde på tværs, man kan skabe et bedre ungdomsmiljø, og der bliver skabt moderne rammer for undervisningen, siger hun.
Campus Bornholm bliver det første campus af sin slags i landet, og det betyder også en del, vurderer borgmesteren.
- Det er et unikt projekt og et stort byggeri. Det er en fantastisk dag for Bornholm, slutter Winni Grosbøll.
Økonomien vil blive styrket så meget, at Brøndby vil kunne klare en eventuel nedrykning fra Superligaen uden at gå økonomisk bankerot.
Det skriver Brøndby i sit omfattende prospekt, hvor det er planen, at klubben henter et stort millionbeløb i en kommende aktieemission, som påbegyndes fredag.
- Det er således ledelsens vurdering, at Brøndby med det nuværende økonomiske fundament vil kunne klare en nedrykning til NordicBet Ligaen efter sæsonen 2013/14, skriver Brøndby i prospektet.
Klubben understreger dog, at en eventuel nedrykning vil have betydelig negativ indflydelse på økonomien.
- Ledelsen vurderer, at en eventuel nedrykning til NordicBet Ligaen vil medføre en nedgang i indtægtsgrundlaget, primært som følge af nedgang i tv-indtægter, entré- og stadionsalg samt indtægter fra sponsorpartneraftaler og andre samarbejdspartnere.
- Da den overvejende del af Brøndbys omkostninger er faste, primært i form af spillerlønninger, vil Brøndby kun i begrænset omfang være i stand til at reducere det generelle omkostningsniveau.
- Ledelsen vurderer, at en eventuel nedrykning til NordicBet Ligaen samlet vil have en negativ likviditetspåvirkning på cirka 25 millioner kroner over en 12 måneders periode, skriver klubben.
Brøndby ligger i øjeblikket på en skuffende 10.-plads efter 12 kampe i Superligaen - blot en placering over nedrykningsstregen.
Brøndbys ledelse beskriver, at resultaterne har været markant bedre i efterårssæsonens seneste kampe i forhold til efterårssæsonens første kampe.
Men det fastlås også som en del af de såkaldte risici, at der ikke kan gives sikkerhed for, at Brøndby kan undgå nedrykning i denne sæson.
Brøndbys målsætning er dog en placering i midten af Superligaen, mens målet fra sæsonen 2014/15 er, at nå et resultat i den bedste halvdel af Superligaen.
Selskabets økonomiske målsætning er at opnå betydelige forbedringer af de økonomiske resultater i de kommende år. Klubben fastholder forventningerne til et underskud for dette regnskabsår på 37 millioner kroner før skat, tilføjes det.
/ritzau/
Christian Eriksen er kommet til engelsk fodbold for at vinde trofæer. Det slår han fast i et interview med BBC, som den britiske tv-station har lagt en smagsprøve ud af på sin hjemmeside. 
undefined
- Ja, det er realistisk nok. Vi har holdet til at blive nummer ét. Men lige nu er vi kun på femtepladsen, og jeg tror, at alle vil være tilfredse med at blive nummer fire og komme i Champions League. Men hvis vi er i top fire, vil vi selvfølgelig gå efter førstepladsen, siger Christian Eriksen til BBC.
Han fik fuld spilletid for Tottenham torsdag aften, da holdet på udebane vandt 2-0 over FC Sheriff fra Moldova i Europa League. Danskeren stod bag oplægget til englændernes føringsmål, som Jan Vertonghen headede ind efter danskerens indlæg fra højre side.
Se højdepunkter fra 
Fra fredag kan gå til lægen i Hamburg eller få knæet opereret i Amsterdam. Det det nye EU-direktiv, som træder i kraft. Som patient får du en række nye og bedre rettigheder til at søge og få refunderet behandling på tværs af EU's grænser.
Men der er en række forhold, du skal være opmærksompå. Det siger specialkonsulent i sygehusplanlægning i Region Sjælland, Karin Scroczynski til DR Nyheder:
Du skal først og fremmest have en henvisning til behandling. Desuden er der nogle behandlinger, de mere specialiserede, som kræver en forhåndsgodkendelse af din region. Det kan for eksempel være, hvis du ønsker en fedmeoperation i et andet EU-land.
Når du vælger behandling i et andet land, skal du være klar over, at det danske klage- og erstatningssystem ikke gælder. Det gør kun lovgivningen i det pågældende land. Det er dit ansvar at sikre dig, at det valgte land har både et klage- og erstatningssystem, hvis noget går galt under behandlingen, understreger Karin Scroczynski.
Hver region har 
Du skal være opmærksom på, at du får dækket de udgifter som en tilsvarende eller lignende behandling herhjemme. Det kan patientvejlederen også oplyse mere om.
Der er endnu ingen guider til de patienter, som søger udenlands for at blive behandlet. Karin Scroczynski siger, at inden nytår vil der mere information på nettet:
- Regionerne vil sammen lave noget oplysning og 
Når EUs direktiv om patientmobilitet træder i kraft, fredag, kan patienter få dækket eller - eller få tilskud til - behandlinger og medicin, efter samme regler som herhjemme. Det gælder behandlinger til:
- Praktiserende læge*
- Speciallæge
- Tandlæge
- Medicin på recept*
- Kiropraktor
- Fysioterapeut
Psykolog
Børne- og ungdomstandpleje
Hjemmesygepleje*
Gratis genoptræning uden for sygehus
Behandling for alkohol- eller stofmisbrug*
Behandlinger mærket med * har patienter ikke kunne få dækket tidligere. Fordi den danske lovgivning endnu ikke er på plads, kan du først få refunderet dine regninger efter 1. januar 2014. Men retten til refusion gælder fra 25. oktober, når direktivet træder i kraft.
Hvis du skal have dækket en behandling på et sygehus med indlæggelse mindst én nat, skal din region først give en forhåndsgodkendelse.
undefined
Der har været flere forsinkelser i dag, specielt på banen mellem Vejle og Skanderborg. Det skyldes blade på skinnerne, og det er generelt et problem for DSB.
Det fortæller Trafikinformationschef Tony Bispeskov.
- Kombinationen af blade og våde skinner, giver nærmest en brun sæbe effekt. Og det gør, at vi ikke kan køre så stærkt, som vi normalt kan. Så i den næste måneds tid kan man forvente forsinkelser, specielt der hvor der er træer tæt ved banelegemerne, siger han til P4 Trekanten.
Problemerne med nedfaldne blade er altså store i den her tid, og derfor kommer Tony Bispeskov også med en klar opfordring til togpassagererne.
- Skal man ud og rejse og er man bekymret for forsinkelser, så kan man gå ind på rejseplanen.dk, som hele tiden er opdateret med hvordan togene kører. Så det er det gode råd, hvis man skal ud og rejse, her hvor bladene falder af træerne, siger han.
På dsb.dk står der, at du kan søge om kompensation gennem DSBs rejsegaranti, hvis man er mere end 30 minutter forsinket.
Den tyske forbundskansler Angela Merkel tordner mod Barack Obama og det Hvide Hus, efter at tyske efterretninger tyder på, at hendes telefon er blevet aflyttet.
Og det er ifølge tyskekspert, Moritz Schramm, der er lektor i tysk på Syddansk Universitet, en ganske alvorlig sag, som Angela Merkel tager personligt.
- Det er en meget stærk reaktion, vi ser fra Angela Merkel. Hun går lige akkurat til grænsen af, hvad man kan tillade sig diplomatisk, siger han til DR's radioprogram P1 Morgen.
I forsommeren var der også sure miner i Tyskland, fordi det dengang kom frem, at den amerikanske efterretningstjeneste NSA aflyttede tyske borgere. Men her forholdt Angela Merkel sig forholdsvis roligt til stor frustration for især den tyske opposition.
Og det bider hende lidt bagi denne gang, siger Moritz Schramm til P1 Morgen.
- Oppositionspartiet die Grüne anklager hende for kun at tage det her alvorligt nu, fordi det handler om hendes egen private telefon. De kalder hende naiv, fordi hun i løbet af sommeren, hvor det var en stor historie i Tyskland, forsvarede Obama og USA, siger han.
Det skal dog også siges, at der er massiv opbakning til Angela Merkel, fordi hun netop bruger så skarp en tone overfor det Hvide Hus lige nu.
Netop det forhold, at det er Angela Merkel selv, der ifølge tyske efterretninger altså er blevet aflyttet af amerikanske efterretningsvirksomheder, slår skår i tilliden fra Tyskland til USA. Og hvor USA ifølge DR's korrespondent i Washington, Erkan Özden, havde håbet at ligge sagen bag sig, falder der formentlig brænde ned i lyset af de seneste oplysninger, siger Moritz Schramm, lektor i tysk på Syddansk Universitet, til P1 Morgen.
- Man skal huske, at Angela Merkel er født og opvokset i DDR – hun kan ikke lide det her. Hun tager det personligt, og hun anser det som meget alvorligt. Hendes retorik bliver ved med at være hård, og oppositionen vil kræve, at det ikke bare er denne sag, der bliver kulegravet fra amerikansk side, det skal også kulegraves, hvorfor de spionerer tyske borgere, siger han.
Det forhold at Angela Merkel føler sig ramt personligt kan gøre det vanskeligt for Tyskland at fortsætte et tillidsfuldt samarbejde med Obama og USA.
Det er kun få dage siden, at det kom frem, at også franske borgere er blevet aflyttet af NSA. Og det kan ifølge Moritz Schramm være med til, at Europa samler sig mere mod USA netop på det her punkt. For statslederne fra USA's store allierede i Europa som Frankrig og Tyskland vil ikke finde sig i det her.
Det er dog begrænset, hvad de reelt kan gøre politisk, slår Moritz Schramm fast i P1 Morgen.
- Det er svært at sige, hvad der kan komme til at ske rent politisk. De er professionelle, og de vil arbejde sammen, selv om det tillidsfulde forhold er ødelagt. Samtidig kan man sige, at Europa kan vokse tættere sammen, for vi ser jo også de her historier i Frankrig, siger Moritz Schramm.
Historien om Angela Merkel kom i går, som også var dagen, hvor regeringsforhandlingerne mellem Angela Merkels parti CDU gik ind i regeringsforhandlingerne med socialdemokraterne fra SPD.
En, måske lækkersulten indbrudtyv, blev afbrudt i sin jagt på at stille sulten.
Klokken ni minutter i fem torsdag morgen fik politiet en anmeldelse om et indbrud hos Ostehuset i Søndergade i Frederikshavn.
Det fortæller vagtchefen Per Vagn Nielsen fra Nordjyllands Politi.
- Heldigvis havde vi en patruljevogn lige i nærheden, siger han.
Og bare tre minutter efter anmeldelsen kunne politi anholde gerningsmanden.
Det vides endnu ikke, om gerningsmanden var på jagt efter kassebeholdningen, eller om han gik direkte efter osten.
Portugisisk politi ventes inden længe officielt at genåbne sagen om den britiske pige Madeleine McCann, der forsvandt på en familieferie på Algarve-kysten tilbage i 2007.
Lokale medier rapporterer ifølge Sky News, at politifolk fra byen Porto torsdag vil anmode om at genoptage efterforskningen af den meget omtalte kriminalsag.
Daily Mirror skriver, at det er nye beviser, som de portugisiske efterforskere har modtaget fra britiske kolleger, som er årsag til, at de nu ønsker sagen genåbnet.
Madeleine McCann, bedre kendt som Maddie, forsvandt 3. maj 2007, efter at hendes forældre efterlod hende i en ferielejlighed og gik på restaurant i badebyen Praia da Luz. Det var kort før pigens fire års fødselsdag.
Den formodede bortførsel af Madeleine McCann er en af de mest omtalte kriminalsager i Storbritannien i nyere tid.
Portugisisk politi indstillede sin efterforskning i 2008, men Scotland Yard begyndte at undersøge sagen igen i foråret 2011. Madeleines forældre har begge selv været mistænkte i sagen, men de blev renset i 2008.
Britisk politi har for nylig offentliggjort to fantomtegninger af en formodet gerningsmand. De computergenererede tegninger er baseret på beskrivelser fra to øjenvidner, der så en mystisk mand den aften, hvor pigen forsvandt.
Politiet har siden modtaget et stort antal telefonopkald og e-mails med tips i sagen.
/ritzau/
Onsdag aften oplevede borgerne i Vancouver noget at et særsyn.
På en gade midt i byen lå der pludselig hundredvis af afskårne laksehoveder.
Flere betagede forbipasserende stoppede op for at tage billeder af det ildelugtende syn.
Ifølge politiets teori må en lastbil have spildt noget af sin last midt på vejen, men det vides ikke, hvor lastbilen var på vej hen.
undefined
Pirater har angrebet en olieforsyningsskib ud for Nigerias kyst og kidnappet kaptajnen og maskinchefen. Begge er amerikanske statsborgere.
Olieforsyningsskib, der sejler under amerikansk flag, blev angrebet tidligt onsdag morgen.
Det siger det britiske sikkerhedsfirma AKE til 
Røveriske overfald, kapringer og bortførelser er et stigende problem ud for Nigeria.
Nigeria er verdens førende producent af råolie. Og farvandet ud for det vestafrikanske lands kyst har siden 2010 set flere og flere pirater jagte de kostbare laster.
Derfor blev Vestafrika i august 2011 opgraderet til en decideret krigszone for handelsskibe af forsikringsmarkedet Lloyds i London.
Pirateriet har betydet stigende omkostninger for de rederier, der arbejder der.
Derfor kan de farlige farvande ved Vestafrika få betydelige økonomiske konsekvenser for det skrøbelige land. Cirka 95 procent af Nigerias eksport er olie og oliebaserede produkter.
Stort set alle de store olie-eksportører i Afrika placeret i det vestlige Afrika.
FN's generalsekretær Ban Ki-moon opfordrede i august de centralafrikanske statsledere til sammen at tage kampen op mod de væbnede røverier til søs.
Ifølge den britiske avis The Guardian har den amerikanske efterretningstjeneste NSA overvåget telefonsamtaler af 35 topledere i verden.
Afsløringen kommer netop et EU-topmøde er gået i gang, og selvom USA's overvågning ikke er på det officielle program, bliver det diskuteret.
- Det kan være med til at øge det pres, der er på USA som er øget betragteligt i denne uge: Først registrering af mange franske telefondata og ikke mindst beskyldningerne om, at de skulle have aflyttet den tyske kansler Merkels mobiltelefon, siger DRs EU-korrespondent Niels Kvale.
Forholdet mellem USA og en række allierede er stærkt belastet efter flere beskyldninger om amerikansk overvågning.
NSA har ifølge et internt notat fra 2006, som The Guardian er i besiddelse af, fået 200 telefonnumre på 35 verdensledere. Ingen af lederne skulle dog være navngivet i notatet.
- Det vil helt klart give mere vand på møllen. Men vi får ikke af vide hvem de 35 topledere er, og det svækket selvfølgelig oplysningerne lidt at de er fra 2006, og flere af ederne er givetvis pensioneret, siger Niels Kvale.
Det rejser en meget principiel diskussion, når statsminister Helle Thorning-Schmidt, økonomiminister Margrethe Vestager, socialminister Annette Vilhelmsen og finansminister Bjarne Corydon ikke vil besvare Rigsrevisionen i solcellesagen.
Det siger Folketingets formand, Mogens Lykketoft (S). Han fik onsdag et brev, hvor ministrene ikke vil besvare hele Rigsrevisionens tjek af solcellesagen, som gav klimaminister Martin Lidegaard en næse.
- Det er en meget principiel diskussion om arbejdsdelingen mellem regeringen og Folketinget med Rigsrevisionen og statsrevisorerne, siger Mogens Lykketoft.
Derfor aftalte han onsdag med Folketingets præsidium, der er tingets politiske ledelse, at tjekke synspunkter fra regering og Rigsrevision. Ministrene vil ikke lade Rigsrevisionen granske lovforberedende arbejde.
- Vi vil vurdere, hvad der hidtil har været praksis, før vi svarer ministrene. Omvendt siger Rigsrevisionen, at de har foretaget den type undersøgelse tidligere, siger Mogens Lykketoft.
- Det er uden fortilfælde, siger SFs statsrevisor Peder Larsen om, at regeringen ikke vil besvare Rigsrevisionens undersøgelse fuldt ud i solcellesagen, hvor miljøminister Martin Lidegaard (R) fik en velvoksen næse fra Folketinget.
Solcellesagen afslørede flere huller i loven, som gav lukrative tilskud til solceller. Derfor måtte Martin Lidegaard ændre loven i flere omgange.
/ritzau/
I sidste uge kunne man på forsiden af Politiken læse, at personer, der har været ivrige soldyrkere, lever hele seks år længere end den øvrige befolkning.
Historien byggede på en ny videnskabelig artikel fra en gruppe danske forskere, som har undersøgt levetiden for danskere, der har været ramt af såkaldt almindelig ikke-dødelig hudkræft - en sygdom, der som regel er associeret med høj udsættelse for sollys.
Men nærlæser man både Politikens historie og den videnskabelige artikel, står der, at man ikke kan påpege en direkte årsagssammenhæng mellem soldyrkning og længere levetid.
Alligevel lavede en af de danske forskere bag undersøgelsen den kobling, da han blev interviewet af TV Avisen om emnet.
- Den simple forklaring på vores undersøgelse er nok, at dem der får meget sol, dem går det lidt bedre, sagde klinisk professor og overlæge på Herlev Hospital Børge Nordestgaard.
Han erkender nu over for DR's Detektor, at dette er hans egen fortolkning af tallene.
- Man skal også som forsker prøve at lave den simpleste fortolkning. Og en mulig fortolkning - for mig den simpleste - er at de personer, der har fået hudkræft, har fået sygdommen fordi de har fået rigtigt meget sol. Hvis de så lever længere, så kunne det være på grund af solen, siger professor Børge Nordestgaard.
Flere eksperter, som Detektor har interviewet, stiller sig dog kritiske over for en central del af undersøgelsens sammenligningsgrundlag.
- Metoden er ikke korrekt. Jeg bryder mig ikke om den, siger professor ved Statens Institut for Folkesundhed, Knud Juel.
De danske forskere har i undersøgelsen kigget på et million-stort antal danskere over 40 år, som man har delt op i to grupper: En med personer der har haft almindelig hudkræft og en med personer, der ikke har haft sygdommen.
Men man må ikke sammenligne på den måde, siger Theis Lange, der er lektor ved Biostatistisk Afdeling på Københavns Universitet.
Det er nemlig typisk ældre mennesker, der får diagnosen hudkræft - altså personer, der allerede har levet længe.
Den anden gruppe - resten af befolkningen - kan derimod godt indeholde dødsfald, som er sket tidligere i livet.
- Den ene gruppe skal jo nå at leve længe nok til at få deres hudkræftdiagnose, mens at dem vi sammenligner med, ganske almindelige mennesker, jo kan falde døde om når som helst. Det giver en skævhed, siger Theis Lange.
Ifølge Theis Lange svarer det til at sige, at plejehjemsbeboere bliver ældre end den øvrige befolkning.
- Det er igen fordi man skal nå en vis alder, før man kommer på plejehjem, mens at befolkningen som helhed jo desværre kan falde døde om når som helst i deres tilværelse, siger Theis Lange.
Ifølge de eksperter, som Detektor har talt med, har forskerne ét sted i undersøgelsen benyttet sig af korrekt måde at sammenligne på.
Men her bliver resultatet, at personer med hudkræft kun har mellem en og fire procent mindre risiko for at dø inden den øvrige befolkning.
Et tal, der desværre ikke umiddelbart lader sig oversætte til levetid, men som ifølge de fagfolk Detektor har talt med nærmest udvisker sammenhængen mellem hudkræft og længere levetid - og den lille forskel der er tilbage, kan meget vel forklares af andre faktorer, der normalt har indflydelse på levetid, såsom rygning, kost og motion. Faktorer, som der ikke er taget højde for i undersøgelsen.
Professor Børge Nordestgaard siger til Detektor, at forskerne i deres undersøgelse har lavet fire forskellige typer sammenligninger, som man kan tolke ud fra. Men han afviser, at der er en metode, der er mere korrekt end en anden.
- Det der med korrekt eller sandt og falskt, som I gerne vil have, det er nogle begreber, der ikke findes i mit univers. Der er gode og dårlige argumenter, men hvis man tager det der helt simple og ser på at dem, der er registreret med almindelig hudkræft versus dem, der ikke er, så har de en medianoverlevelse som er seks år længere end dem, der ikke har fået hudkræft, siger Børge Nordestgaard.
Hos Politiken mener chefredaktør Anne Mette Svane ikke, at der er problemer med forsidehistorien om soldyrkernes forlængede levetid.
Hun påpeger, at avisen bygger sin vinkling på udtalelser fra Børge Nordestgaard, og hæfter sig desuden ved at undersøgelsen er bragt i det velansete tidsskrift International Journal of Epidemiology.
undefined
Vestfyns Banks har ikke tjent helt så mange penge i år, som banken gjorde sidste år. Det fremgår af bankens regnskab for tredje kvartal.
Overskuddet er faldet fra 16,7 millioner kroner til 9,1 millioner i de første ni måneder af 2013 mod samme periode sidste år. Det oplyser banken, der står på tærsklen til en fusion med Svendborg Sparekasse.
Resultatet skyldes ifølge bankdirektør Arne Jakobsen blandt andet lavere kursgevinster og lavere basisindtjening.
Vestfyns Bank fastholder dog forventningerne til regnskabsåret 2013, hvor resultatet før skat gerne skulle havne omkring 12-14 millioner.
iPads og tv-skærme skal give patienterne på Hospitalsenheden Horsens et bedre ophold.
Hospitalsenheden har netop modtaget en større donation øremærket til elektronik, der kan lette patienternes oplevelse af hospitalsopholdet.
Anette Søgaard er udviklingssygeplejerske på kirurgisk sengeafsnit P4, hvor de har fået fingre i 40 IPads. Og de er allerede populære siger hun. Patienterne kan holde kontakten med familie og venner, de kan opdatere sig via nettet og spille forskellige spil.
De 40 iPads er også et redskab i personalets kommunikation med patienterne, siger Anette Søgaard. Patienterne har mulighed for at følge med i de dokumenter vi arbejder ud fra  så patienterne kan følge med i egen behandling.
Både iPads og tv-skærme er en donation fra købmand Anker Møller Christensens Fond. Købmanden var for år tilbage selv patient på Hospitalsenheden Horsens og lagde efter sin død sin formue over i en fond.
Fondens donationer er øremærket tiltag til gavn for patienter på Hospitalsenheden Horsens.
Sygefraværet blandt personalet på Bornholms Hospital ligger et godt stykke under gennemsnittet for landets sygehuse.
En opgørelse, som sundhedsministeriet har lavet til Folketinget sundhedsudvalg, viser, at sygefraværet på landsplan i gennemsnit var 11 dagsværk pr ansat i 2011.
På Bornholms Hospital var tallet nede på 9,74.
Det er det næstlaveste sygefravær i landet - kun på Himmerland Sygehus havde personalet færre sygedage.
Real Madrid-træner Carlo Ancelotti tror, at Gareth Bale nu er klar til at vise sig frem fra sin bedste side, efter at skader har plaget ham siden sommerskiftet fra Tottenham.
Waliseren er kun startet inde i én kamp for Real Madrid i denne sæson, men noget tyder på, at start nummer to kommer lørdag aften i udekampen mod ærkerivalen FC Barcelona.
- Det er korrekt, at Bale ikke har haft det nemt siden sin ankomst, men han har arbejdet hårdt.
- Vi brugte landskampsperioden til at forbedre hans kondition, og nu er det min og Bales vurdering, at han er klar til at spille fra start, siger Ancelotti ifølge AFP.
Inden opgøret fører Barcelona Primera Division med 25 point for ni kampe. Real Madrid er treer med 22 point.
- Alle mener, at Barcelona er favorit, og det er ikke så skidt for os. I øjeblikket kører det for os. I den seneste uge har vi spillet to gode kampe (mod Malaga i ligaen og Juventus i Champions League, red.), og vi har forbedret os på mange områder.
- Vi skal være modige og turde spille fodbold og ikke bare forsvare og vente på Barcelona. Selv i Barcelona skal vi forsøge at spille vores fodbold, siger Ancelotti.
Kampstart er lørdag klokken 18.
/ritzau/
Kontrollen med gravearbejdet i København skal strammes op, siger overborgmester Frank Jensen. Og ansvaret ligger hos Teknik- og Miljøforvaltningen.
En stikprøve har vist, at cirka halvdelen af hovedstadens gravearbejde foregår uden tilladelse - det svarer til omkring 5.000 vejarbejder om året. Det gør det svært for kommunen at koordinere trafikken, og sikre at tidsplanerne overholdes.
Ifølge et notat fra kommunen er det ofte selskaber, der ejer ledninger i jorden til for eksempel vand og el, som er bygherre på gravearbejdet. Men det fjerner ikke forvaltningens ansvar, understreger overborgmester Frank Jensen.
 - Det er dem, der har et myndighedsansvar. Hvis der er selskaber, der arbejder uden tilladelse, så er det stærkt uacceptabelt, og så er det forvaltningen, der har ansvaret for at samle op på det, og rette henvendelse til dem, der arbejder uden tilladelse.
Frank Jensen forslår i tråd med Dansk Industri, at kommunen skal kunne uddele bøder, til dem som ikke overholder reglerne. Det er en mulighed, som også Transportminister Pia Olsen Dyhr overvejer, fortalte hun i forbindelse med et nyt lovforslag.
Brøndby IF har her til morgen udsendt en 
- Brøndby fastholder sin forventning om et underskud før skat i niveauet 37 mio. kr, skriver klubben.
Der er især blevet brugt penge i transfervinduet og på at få den såkaldte feriepengesag ud af verden. Transfervinduet resulterede i "investeringer i spillerrettigheder for cirka 25 mio. kroner." Og forliget i Feriepengesagen kostede 29,4 mio. kroner.
Sportsligt set er det interessant, at Brøndby melder ud, at klubben har baseret sine udregninger på, at klubben er placeret midt i Superligaen efter efterårssæsonen. Og at man først i næste sæson går efter toppen af tabellen:
- Det er Brøndby IF's sportslige målsætning for sæsonen 2013/14, at sikre en placering i midten af Superligaen, mens det fra sæsonen 2014/15 er målsætningen at nå et resultat i den bedste halvdel af Superligaen.
Brøndby er stadig blot placeret to point over nedrykningsstregen i superligaen, men det er som bekendt en tæt liga i denne sæson - der er kun fire point op til AaB på andenpladsen.
 
Statsminister Helle Thorning-Schmidt (S), SF's formand og socialminister Annette Vilhelmsen og finansminister Bjarne Corydon forsvarer at regeringstoppen ikke vil svare på Rigsrevisionens spørgsmål om solcellesagen.
Statsministeren har sammen med socialminister Annette Vilhelmsen (SF), indenrigsminister Margrethe Vestager (R) og finansminister Bjarne Corydon (S) opponeret mod Rigsrevisionens ret til at kigge det det lovforberedende arbejde efter i sømmene.
Helle Thorning-Schmidt mener ikke, at der er noget odiøst i, at hun sammen med den øvrige regeringstop har opponeret imod, at Rigsrevisionen ser forarbejdet til solcelleloven efter i sømmene.
For det er slet ikke Rigsrevisionens, men Folketingets opgave, mener statsministeren:
- I forhold til lovforberedelsen er det jo dybest set Folketingets opgave at kontrollere, om en regering forbereder sine love ordentligt og stille de nødvendige spørgsmål i forhold til lovforberedelsen, siger Helle Thorning-Schmidt til Ritzau.
Venstres Kristian Jensen mener, at regeringen prøver at presse Rigsrevisionen og statsrevisiorerne til at droppe undersøgelsen af solcellesagen.
Men der er ingen skjult agenda, siger finansminister Bjarne Corydon til DR Nyheder:
- Vi rejser et principielt spørgsmål. Vi ønsker ikke at dække over noget som helst - vi ønsker at få orden i tingene i forhold til hvordan vi ønsker at have vores demokrati.
Ifølge statsrevisorernes formand, Peder Larsen, er afvisningen helt uden fortilfælde og decideret uden juridisk belæg. Men det afviser Annette Vilhelmsen:
- Sagt i al stilfærdighed vil vi meget gerne have mulighed for at arbejde med lovforslag og få kigget på dem i tilblivelsen, siger hun som den eneste kommentar.
Solcellesagen afslørede flere huller i loven, som gav lukrative tilskud til solceller. Derfor måtte Martin Lidegaard ændre loven (R) i flere omgange.
Kræftramte og pårørende får bedre behandling i Vejle. Det sker, når Kræftens Bekæmpelses kræftrådgivning og Det Palliative Team på Vejle Sygehus flytter sammen.
Torsdag holder kræftrådgivningen åbent hus i deres nye bygning ved sygehuset og den 1. december kommer Det Palliative Teams dagcenter til.
- Det nye rådgivningscenter giver mulighed for, at de kræftramte og deres pårørerende meget nemmere kan komme til os og få en langt mere helhedsorienteret hjælp, siger leder af kræftrådgivningen, Annette Friis.
- Man kan sige, at med det nye center kan vi være meget mere orienteret mod, at alle får den hjælp de skal have, og at der ikke bliver så mange muligheder for, at nogen, som har brug for hjælp, ikke får den, siger Annette Friis.
Fra klokken 12 til 18 torsdag er der åbent hus, hvor du kan komme og se de nye lokaler og høre om de tilbud kræftcentret kan tilbyde.
En utilfreds kunde smadrede i nat en rude i en massageklinik i Aalborg.
Manden havde tilsyneladende været til erotisk behandling på klinikken.
Men han var tilsyneladende ikke tilfreds med ydelsen og slutresultatet.
I al fald udtrykte han sig fysisk efter besøget ved halvto-tiden ved at kaste et par sten ind gennem en rude i klinikken i Rosenlundsgade.
Politiet blev kontaktet. Men det er ikke lykkedes at få fat på den utilfredse kunde.
Han forlod stedet i en sort eller mørk bil med en gul stribe på siden.
Og han beskrives som en person af somalisk afstamning, 170-175 cm høj, spinkel og så bar han en sort trøje af mærket Adidas.
Tysklands forbundskansler, Angela Merkel, sender en klokkeklar røffel i retning mod USA, da hun torsdag eftermiddag ankommer til et EU-topmøde i Bruxelles.
- Det går slet ikke an, hvis venner udspionerer hinanden, fastslår Angela Merkel ved indgangen til topmødebygningen.
Det er Merkels første offentlige kommentar, siden regeringen i Berlin onsdag meddelte, at USA kan have aflyttet kanslerens mobiltelefon, samt at Merkel havde ringet til den amerikanske præsident, Barack Obama, for at klage over aflytningen.
- Vi har brug for tillid blandt allierede, og den tillid gælder det nu om at få genoprettet, siger kansleren.
Tyske efterretningskilder vurderer over for Die Welts netavis, at amerikanerne næppe har aflyttet Merkels nuværende smartphone. I givet fald har de hacket hendes gamle Nokia-telefon, som hun også brugte flittigt til at sende fortrolige sms'er med.
Kanslerens gamle mobilnummer fremgår ifølge Die Welt også af de hemmeligstemplede dokumenter fra den amerikanske efterretningstjeneste NSA, som den tidligere NSA-medarbejder Edward Snowden har smuglet ud af USA.
Selv om der foreløbig ikke foreligger konkrete beviser for aflytningen, har den tyske efterretningstjeneste BND og den tyske myndighed for datasikkerhed BSI en alvorlig mistanke om, at NSA kan have været med på en lytter hos Merkel igennem længere tid.
Aflytningsskandalen er torsdag løbet med al opmærksomheden i Bruxelles. Og Merkel understreger, at hun ikke blot i onsdagens telefonsamtale, men også i juli har fastslået over for Obama, at aflytning blandt venner er uholdbar.
- Her drejer det sig dog ikke om mig, men om alle borgere, siger hun ved ankomsten til topmødet og kalder det en fælles udfordring for EU-lederne at finde ud af, hvilken form for databeskyttelse der er nødvendig i fremtiden.
Amerikanernes mulige aflytning af Merkel har vakt harme blandt hendes europæiske kolleger, som over en bred kam fordømmer den ved ankomsten til topmødet.
Og selv om sagen ikke står på topmødets officielle dagsorden, forventer Litauens præsident og nuværende EU-formand, Dalia Grybauskaite, at aflytningen vil blive diskuteret torsdag aften.
Her vil Merkel og den franske præsident, François Hollande, også tage emnet op ved et separat møde, lyder det fra franske regeringskilder.
undefined
/ritzau/
Unge i Herning træner andre unge i social adfærd med stor succes.
På det socialpædagogiske tilbud til unge i Herning Kommune, Hedebocentret, arbejder de med en ny pædagogisk træningsmetode - Agression Replacement Training.
Det giver de unge værktøjer til, hvordan man eksempelvis styrer temperamentet i diskotekskøen, eller hvordan man taler ordentligt til mor derhjemme.
Hedebocentret har nu uddannet de første fem Junior-ART-trænere, der alle selv tidligere har modtaget behandling på Hedebocentret.
- Det virker bedre. De unge lytter mere, når en af vores junior-trænere stiller sig op og fortæller om, hvad de selv har været igennem, siger socialrådgiver på Hedebocentret, Niels Hjelm Veirup.
Landets første Junior-ART-trænere er dimitteret fra Hedebocentret, og de får i dag overrakt diplomer af formanden for Børne- og Familieudvalget, Joan Hansen (V), i Byrådssalen i Herning.
Region Nordjylland tilbyder læger bonus og en garanteret årlig indtægt på over 2 millioner kroner, hvis de vil overtage en lægepraksis. Det skriver Kristeligt Dagblad.
Baggrunden er, at Nordjylland er den region, der mangler flest praktiserende læger.
Derfor kan en læge få en halv million kroner i bonus for at overtage en praksis, samt en halv million kroner til at købe ekstra arbejdskraft.
Desuden er lægen de første tre år garanteret en årlig indtjening på 2,4 millioner kroner.
På Bornholm er der risiko for lægemangel i de kommende år, efterhånden som flere af de nuværende praktiserende læger kommer i pensionsalderen.
Nørregade i det centrale Odense bliver på søndag klædt i Brøndbys blå-gule farver, når Fyns Politi omdanner gaden til fanzone.
OB tager imod Brøndby på Odense Stadion søndag aften, og for at sikre mindst mulig ballade, har politiet valgt at lave en fanzone for de medrejsende Brøndby-tilhængere.
- Vi har rigtig gode erfaringer med at omdanne Nørregade til en fanzone, hvor der kan varmes op til kampen. Der er rigtig god plads til de mange fans til at holde den festlige optakt, de gerne vil have op til kampstart kl. 19.15, siger politiinspektør Bjarne Sørensen fra Fyns Politi.
Derudover vil politiet være til stede både i Nørregade og på strækningen til og fra stadion for at sikre, at alt forløber, som det skal.
Oprettelsen af fanzonen betyder, at busdriften i Nørregade vil være lagt om søndag eftermiddag. Yderligere information kan findes hos Fynbus.
Mange biltyverier bliver aldrig opklaret, og kun sjældent ender et stjålet køretøj i en sigtelse. I 2012 blev der anmeldt 1711 stjålne køretøjer i Østjylland, men samme år blev der kun foretaget 304 sigtelser.  Det svarer til knap en femtedel af anmeldelserne. Det ærger Foreningen for Danske Motorejere - FDM - at så få køretøjstyve bliver sigtet.
 - Det er jo trist, for det betyder, at der er for få biltyverier, der bliver opklaret, og at det ikke er prioriteret højt nok, siger afdelingschef Per Alkestrup.
Hos Østjyllands Politi forklarer politikommissær Mogens Brøndum, at stjålne biler ofte bliver brændt, hvilket gør det svært at efterfølge biltyveriet.
- Vores opklaringsprocent kunne godt være mere beundringsværdi. Men vi ser desværre ikke sjældent, at en bil bliver brændt af, når den bliver efterladt. Og det forbedrer ikke ligefrem vores muligheder for sporsøgning af for eksempel DNA, siger han.
I de fleste tilfælde vender en stjålen bil tilbage til ejeren - men derfor kan det stadig være svært at finde tyven, fordi vedkommende forlader bilen uden at efterlade spor. På fire år er der dog kommet relativt flere sigtelser til - forholdet mellem anmeldelser og sigtelser er steget med 3 procentpoint siden 2008.
Lars Løkke Rasmussens (V) popularitet blandt vælgerne er faldet drastisk efter nyheden om hans dyre rejser for miljøorganisationen GGGI.
Oppositionslederens såkaldte approval rating er således faldet fra 11 til -23 på bare en måned. Det stor fald skyldes, at flertallet af de danske vælgere, 53 procent, nu har et direkte negativt syn på deres tidligere statsminister mod 39 procent måneden før.
- Det er et ekstremt klart udtryk for, at befolkningen har taget moralsk stilling til hans adfærd. Det handler både om hans rejser for GGGI og den efterfølgende håndtering af sagen. Der gik for lang tid, før han beklagede, siger DR's politiske korrespondent Ask Rostrup.
Den negative opfattelse af Lars Løkke Rasmussen smitter også af på partiet Venstre, vurderer Ask Rostrup.
- Der er meget troværdighed og gennemslagskraft bundet op på formanden, og når han tager en rutsjetur i vælgernes øjne, risikerer man at lege med partiets troværdighed. Det er meget alvorligt.
Ask Rostrup er dog overbevist om, at Lars Løkke Rasmussen nok skal ride stormen af og fortsætte som både formand for Venstre og statsministerkandidat. Men det kræver, at han holder sin sti ren i den nærmeste fremtid.
- Frem til næste valg er han landets mest sårbare politiker. Der skal ikke være meget mere støj på linjen, før han kommer i egentlige problemer, siger han.
Men selv om vælgerne er ret utilfredse med Lars Løkke Rasmussen har det ikke haft den store effekt på styrkeforholdet i dansk politik, påpeger Ask Rostrup.
- Man skal lægge mærke til, at der stadig er et kæmpe blåt flertal i befolkningen. Venstre er gået tilbage, men ikke katastrofalt meget, og de vælgere bliver alligevel samlet op af andre partier i blå blok.
- Det er ikke noget, der kan få blå blok til at ryste i bukserne.
Til gengæld er det ikke utænkeligt, at Venstreformandens manglende popularitet kommer til at spille en mindre rolle i det kommende kommunevalg.
- Det kan have en betydning, men det vil typisk være de vælgere, som ikke tænker lokalt, men stemmer ud fra en generel opfattelse af politik. Men det bliver ikke udslagsgivende. Det er den lokale faktor for stor til.
- Og så skal vi huske, at valget ligger fire uger frem i tiden.
Små lokal-lister med kun én kandidat har formentlig ikke mange chancer ved det kommende kommunalvalg.
Det vurderer Roger Buch, der er kommunalforsker på Danmarks Medie- og Journalisthøjskole.
- Alle, der stiller op til kommunalvalget har selvfølgelig en chance, men man må sige generelt for lokallisterne, at de er gået kraftigt tilbage, siger Roger Buch.
Her på øen stiller de to nuværende kommunalbestyrelsesmedlemmer Carl Ilsøe og Martin Sten Jørgensen op på hver deres nystiftede liste.
 
Ny rapport konkluderer, at Bækholmskolen skal have hjælp til at ændre pædagogikken.
Rapporten fik Odense Kommune lavet, efter at forældre i efteråret 2012 klagede over skolens brug af magtanvendelser i efteråret 2012.
undefined
Rapporten har gået skolen efter i sømmene, og den slår fast, at kulturen på skolen ikke har været hensigtsmæssig, men at personalet ikke har brudt loven, hvilket glæder Poul Antoniussen.
- Forældrene klagede over, at det var et voldeligt personale. Jeg anerkender, at rapporten slår fast, at der har været magtanvendelser, som har været for voldsomme, siger Poul Antoniussen og fortsætter:
undefined
- Men det glæder mig usigeligt, at der efter vores egne interne undersøgelser og nu efter denne uvildige undersøgelse, ikke er noget der tyder på, at der har været tale om tjenesteforsømmelse, fortæller Poul Antoniussen.
undefined
Odense Kommune og skolen har allerede sat gang i nye tiltag for at bringe antallet af magtanvendelser ned.
Men trods de nye tiltag og lovning om forbedringer, er forældrene stadig ikke trygge ved skolen.
- Jeg er stadigvæk meget i tvivl om skolen og min tillid til skolen er lig nul, fortæller Mette Frydenlund, som er mor til en elev på skolen.
undefined
- Der er andre muligheder, og som jeg ser det lige nu, så er der ikke andre muligheder, end at flytte fra Odense Kommune for at få ens barn fjernet, siger hun.
Antallet af magtanvendelser var i 2012 på 111, og det tal er frem til september i år faldet til 46 magtanvendelser.
Nu skal folkeskoleelever til at skrive dansk- og engelsk stil på en minitablet i stedet for på en almindelig computer.
Det er planen i Greve Kommune, hvor alle elever fra foråret får udleveret en minitablet, som de skal bruge i undervisningen - eksempelvis til at finde information om et emne.
Den skal dog også på sigt afløse computeren, når der skal skrives stil, siger Charlotte Groftved, centerchef for dagtilbud og skoler i Greve Kommune.
- Det redskab er tilgængeligt for den enkelte elev døgnet rundt. Og det vil sige, at man kan sætte sig og skrive sin stil i SFOén eller hos mormor en sen eftermiddag, alt efter hvor man er, forklarer hun.
De første tabletskrevne stile kan blive afleveret til lærerne allerede til foråret. Men lærerne er skeptiske, siger formanden for Greve Lærerforening, Bente Andersen.
- Det var ikke det, jeg først havde set den anvendt til. Jeg synes, det er svært at bevare overblikket over det, man skriver på skærmen, når det foregår på en Ipad, siger Bente Andersen, der ellers generelt er glad for minitabletten.
Og det er ikke kun lærerne, der er skeptiske overfor ideen om at skrive stil på en minitablet. Også lektor på Institut for Uddannelse og Pædagogik ved Aarhus Universitet Jeppe Bundgaard er skeptisk 
- En tablet er hverken beregnet eller velegnet til at skrive på sådan en skærm, hvor man kun kan skrive med én finger ad gangen, siger han.
3F kan godt se, at de bortviste medarbejdere på Odense Havn har haft en dårlig kultur, men det berettiger ikke bortvisningerne.
De tre medarbejdere fra Odense Havn har angiveligt taget imod metalskrot og proppet pengene i kaffekassen, og er altså blevet bortvist fra arbejdspladsen for mistanke om snyd.
Charlotte Petersen fra 3F mener ikke umiddelbart, at det strider mod nogen regler, hvad medarbejderne har gjort.
Men hun kan godt se, at det ikke er en god idé at blande metalskrot og kaffekassen sammen.
LÆS OGSÅ: 
Derfor havde hun gerne set, at fagforeningen var blevet taget med på råd, inden bortvisningen skete:
- 3F har hele vejen igennem sagt, at vi gerne vil være med til at medvirke positivt til, at man laver en kulturændring i forhold til det her. Men det kræver da, at vi bliver inddraget, og det kræver da, at virksomhedens ledelse vil være med i den proces. Jeg har aldrig oplevet, at man ændrer kotumer ved at bortvise folk.
Charlotte Petersen fra 3F fortæller desuden, at det er omkring 30.000 kroner, der ifølge anklagen er blevet snydt for.
En Rønnebo stiller nu spørgsmål til regionskommunens chefjurist Klaus Josefsen omkring bryggeriet Carlsbergs lancering af årets julebryg, som sker den 1. november.
Det fremgik nemlig af Bornholms Tidende i søndags, at Carlsberg planlægger en reklamekampagne i forbindelse med lanceringen af bryggeriets julebryg, og at Bornholms Brandvæsen vil medvirke i reklamekampagnen og udlægge skum på Laksetorvet den 1. november.
"Modtager Bornholms Brandvæsen betaling for deltagelse i arrangementet? Og hvis der ikke sker betaling, hvad anslås det, at omkostningerne løber op i?," spørger borgeren.
Borgeren vil også gerne have oplyst, om brandvæsenet og regionskommunen har en politik for deltagelse i kommercielle arrangementer.
Der bliver masser af vejarbejde for billisterne at tage hensyn til på landevejsstrækningen mellem Thisted og Aalborg den kommende tid.
Syv rundkørsler og to kryds skal ændres for at gøre plads til de særlige store lastvognstransporter, som der kommer flere af fremover.
Modulvogntogene skal kunne køre uhindret mellem Struer og Aalborg via Thisted.
Og det kræver en del vejændringer med start ved rundkørslerne ved Høvejen og Ellehammersvej nordvest for Aalborg.
Lignende arbejde skal så foretages flere steder på Thisted Landevejen.
Det koster et stort tocifret millionbeløb at gøre mere af Danmark klar til de store lastvognstog.
30 millioner er der frem til 2015 sat af til at udvide statsvejene på flere strækninger.
Størrelsesmæssigt svarer to modulvogntog til tre almindelige lastvognstog
Brøndbys stjernespiller Thomas Kahlenberg har lige som træner Thomas Frank og flere ledende medarbejdere fået tildelt aktieoptioner, de såkaldte warrants, af klubbens bestyrelse.
Det betyder, at Kahlenberg, Frank og de øvrige får mulighed for at købe aktier i klubben til en på forhånd fastlagt kurs og dermed tjene penge, hvis klubben får succes.
Brøndby meddeler på sin hjemmeside, at i alt fem personer har fået tildelt warrants.
Det drejer sig ud over Kahlenberg og Frank om sportschef Per Rud, kommunikations- og marketingsdirektør Anders Bay og administrerende direktør Tommy Håkansson.
De fem Brøndby-profiler fordeler i alt 3.639.277 warrants imellem sig.
Hver warrant giver ret til at købe en aktie til 3,15 kroner, men de kan først udnyttes tidligst et år efter medarbejdernes tiltrædelse, hvilket vil sige i efteråret 2014.
For Håkanssons vedkommende gælder dog, at han først kan begynde at købe aktier tre år efter tildelingen, hvilket altså vil sige i efteråret 2016.
Trods modstand gennemtrumfede bestyrelsen på en ekstraordinær generalforsamling i september, at den skal have mulighed for at tildele warrants.
Bestyrelsesformand Aldo Petersen sagde ved den lejlighed, at de omdiskuterede aktieoptioner skal bruges til at tiltrække kvalificerede medarbejdere til klubben.
/ritzau/
Fra i dag bliver det lettere for danske patienter at søge effektiv lægebehandling i andre lande. Det er meningen med et EU-direktiv, der nu indføres i Danmark.
Fokus er retten til tilskud til medicin købt i udlandet, retten til sygehusbehandling i andre EU-lande og retten til behandling på private klinikker hos vores nabolande i fællesskabet.
- Det er jo glimrende, at man får en mulighed for at få en behandling et andet sted, siger Venstres EU-parlamentariker Jens Rohde fra Viborg.
Men den frie bevægelighed over sygehusgrænserne kan vise sig at være begrænset. For hvis din behandling eksempelvis kræver, at du skal indlægges på et udenlandsk sygehus, så kan de danske regioner altid kræve en forhåndsgodkendelse.
Det forklarer lektor i sundhedsjura, Kent Kristensen fra Syddansk Universitet:
- Når man stiller krav om forhåndsgodkendelse, betyder det jo, at det bliver mere besværligt at søge behandling i andre EU-lande. Så det krav er jo en begrænsning i den fri bevægelighed, påpeger lektoren.
Og det er bare en af en lang række muligheder, myndighederne har for at spænde ben for det nye, frie europæiske sygehusvalg, forklarer Kent Kristensen.
Derfor er det primært patienter, der søger simpel behandling hos privatpraktiserende læger og speciallæger i udlandet, der vil få gavn af EU-reglerne, spår Kent Kristensen fra SDU.
undefined
- Og der kan man godt have en formodning om, at man i Danmark vil være tilbøjelige til at stille et værn op om den frie bevægelighed, frem for at tilskynde til den, spår Kent Kristensen fra SDU.
undefined
Selvom Jens Rohde fra Venstre principielt hylder den frie bevægelighed, er han også bekymret for økonomien.
- Hvis ikke vi har den snor i det, kan vi jo ikke styre økonomien. Så risikerer vi at udhule vores eget sundhedsvæsen, og det har ingen jo en interesse i, siger venstremanden.
Alligevel håber Jens Rohde, at de nye regler vil komme danske patienter til gavn.
- Jeg håber, regionerne vil se det her som en ny mulighed og ikke som en fare, der ødelægger vores danske sundhedsvæsen, siger EU-parlamentarikeren fra Viborg.
Snigskytter i Syrien konkurrerer indbyrdes om at skyde gravide og børn, hævder en britisk læge, som har arbejdet på flere hospitaler i det krigshærgede land.
- De fleste ufødte børn, vi opererede var syv, otte eller ni måneder gamle. Det vil sige, at det har være tydeligt, at der var tale om gravide kvinder, siger lægen David Nott til CNN.
Nott siger, at næsten alle operationer, som han udfører, er på sårede ofre for snigskytter.
- Også små børn bliver skudt af snigskytterne, siger Nott, der arbejder som frivillig læge i det nordlige Syrien for organisationen Syria Relief.
- En dag tog vi imod 16 kvinder, som alle var ramt af skud i den højre side af lysken. Den næste dag var alle ofre ramt i den venstre side af lysken, hvilket indikerer, at en eller anden form for spil foregår mellem snigskytterne.
Fotos, som Syria Relief har givet til CNN, viser en lille pige i en hospitalsseng med skudskader i hovedet. Hun ser højst ud til at være fem år gammel. Et andet billede er af en pige på samme alder under et stort grønt lagen. Hun har et sår i panden.
CNN viser en reportage med optagelser af desperate syrere, der løber for at komme væk fra snigskytter.
Der er endnu ikke sat en dato for en international fredskonference, der skal sætte en stopper for borgerkrigen i Syrien.
- Der er ikke aftalt en dato. Og de aktuelle forhold bidrager ikke til at komme en gennemførelse nærmere, sagde præsident Bashar al-Assad til tv-kanalen al-Mayadeen tidligere i denne uge.
Borgerkrigen i Syrien har stået på i mere end to år, og den blodige konflikt har ifølge FN kostet flere end 100.000 mennesker livet.
/ritzau/
En snak over en kop kaffe kan betyde bedre service for borgerne og en mere effektiv arbejdsdag for kommunens ansatte.
Det mener man i Holbæk Kommune.
Holbæk Byråd har sat gang i seks projekter under navnet Resultater gennem Forenkling og Tillid. På et temamøde i går fik byrådet en status på projekterne.
- Vi er taknemlige for alle de input, vi har fået. Det er med til at gøre os bedre. Mange af forslagene har allerede ført til forenklinger, men dermed er det ikke slut. Vi arbejder videre, og det er handleplanerne et godt eksempel på, siger Holbæk-borgmester Søren Kjærsgaard.
Handleplanerne indeholder blandt andet en indsats for bedre breve, udveksling af erfaringer om bedre dialog med borgerne og en evaluering af kommunens telefonpolitik.
Ukendte gerningsmand er brudt ind på ip-telefonien hos en lokal tv-station på Lolland, og foreløbig er regningen oppe på cirka 100.000 kroner.
På en eller anden måde er hackere kommet i besiddelse af koder, så man har kunnet benytte sig af stationen Hele Lollands TVs telelinje.
I løbet af en enkelt dag er der blevet talt i telefon for over 100.000 kroner til numre i Congo, Hviderusland og andre steder, oplyser stationen.
Normalt lyder den månedlige regning på 3-400 kroner.
Sagen er blevet meldt til politiet, oplyser tv-stationen, som nu forhandler med telefonudbyderen om den usædvanlige regning.
Hackingen er foregået på en søndag, hvor ingen var på arbejde på Hele Lollands TV, som har adresse i Maribo.
/ritzau/
Den amerikanske efterretningstjeneste NSA har overvåget telefonsamtaler af 35 topledere i verden, skriver den britiske avis 
Afsløringen kommer, netop som forholdet mellem USA og en række allierede lande er stærkt belastet efter en række beskyldninger om amerikansk overvågning.
Senest har den tyske kansler Angela Merkel ringet til den amerikanske præsident, Barack Obama, og fortalt ham, at det vil være "totalt uacceptabelt", hvis USA virkelig har aflyttet hendes mobiltelefon.
USA har afvist beskyldningen. På et pressemøde torsdag afviste en talsmand for Det Hvide Hus dog at sige, om man tidligere har aflyttet Merkels telefon.
Talsmanden sagde, at man ikke nu og ikke fremover ville aflytte kanslerens telefon.
NSA har ifølge et internt notat, som Snowden har givet til den britiske avis, modtaget 200 telefonnumre til 35 verdensledere fra en kilde i et unavngivet regeringskontor.
Dokumentet fortæller også, at NSA opfordrer regeringskontorer - som Det Hvide Hus og Pentagon - til at dele deres kontaktdatabaser med sikkerhedstjenesten, så tjenesten kan inkludere dem i deres overvågning.
Ingen af de 35 topledere er navngivet i dokumentet.
Dokumentet er dateret oktober 2006, og det er sendt til medarbejdere i et NSA-kontor, der arbejder med overvågning i udlandet.
/ritzau/
Brøndby kasserede i sommerens transfervindue OBeren Emil Larsen under stor ståhej.
Men landsholdsspilleren afviser, at der er et hævnmotiv inde i billedet, når han og resten af OB-holdet står overfor Brøndby på søndag.
Det gælder for Emil Larsen om at vinde kampen og være med til at hjælpe sit hold til yderligere point og avancement i Superligaen. Og det gøres bedst med en sejr.
- Nu har vi mødt dem en gang efter den sag, og der fik jeg scoret. Jeg tror, jeg fik lavet det, jeg skulle den dag, så der kommer ikke til at ske så meget.
- Jeg håber selvfølgelig, at jeg scorer, og vi vinder, men ellers er det en normal kamp for mig, siger Emil Larsen til klubbens hjemmeside.
OB møder op til kampen mod Brøndby med fornyet selvtillid efter en opadgående formkurve med to sejre over Esbjerg og Sønderjyske i de seneste ligakampe.
- Vi skal gøre det samme, som vi har gjort i de andre kampe. Det er gået godt. Jeg synes, vi har spillet rigtig godt og vundet fortjent, og det skulle gerne fortsætte på søndag, så vi kan få en sejr, siger kantspilleren.
Emil Larsen opfordrer fynboerne til at bevare samme høje tempo og boldsikkerhed.
- Jeg synes, vores spil har været rigtigt godt. Det er som om, det har rykket sig lidt de seneste par uger og er blevet lidt hurtigere og mere effektivt.
- Det skal vi fortsætte med og spille med masser af pasninger og dybe stikninger, og så skal vi skabe chancer og få proppet dem ind, så går det. Så tror jeg, vi vinder, fastslår han.
Emil Larsen har scoret for OB i fire kampe i træk, og på landsholdet fik han også vist sine evner i et indhop mod Italien og en startplads mod Malta.
- Lige nu går det rigtigt godt, og det er jeg glad for. Jeg vil selvfølgelig gerne fortsætte på denne måde. Jeg har det bare godt lige i øjeblikket, og det er jeg glad for, forklarer Emil Larsen.
/ritzau/
Campus Bornholm har fået en donation på 56 millioner kroner fra A.P. Møller og Hustru Chastine Mc-Kinney Møllers Fond til almene Formaal.
Beløbet skal gå til at realisere planerne om et bygningsmæssigt fællesskab.
Dermed bliver Campus Bornholm Danmarks første samlede campus, hvor erhvervsuddannelser, de gymnasiale uddannelser og voksen- og efteruddannelser er samlet under ét tag.
- Det er en stor anerkendelse, at A.P. Møller Fonden har valgt at støtte et af de vigtigste projekter på Bornholm. En støtte, vi er meget taknemmelige for, siger bestyrelsesformand for Campus Bornholm, Jeppe Kofod.
Direktør Mads Kofod glæder sig over, at finansieringen er kommet så langt, at projektet kan sættes i gang.
- Det vil styrke incitamentet for, at flere vælger at bosætte sig på Bornholm og være en væsentlig katalysator for den udvikling, vi har sat i gang på vores uddannelser, siger direktøren.
Ledelsen på Campus Bornholm forventer, at bygningsfællesskabet vil danne et skoleeksempel for udviklingen af den type campus, hvor den pædagogiske, faglige og tværfaglige udvikling af uddannelserne får optimale rammer.
Byggeriet, der har en samlet pris på over 200 millioner kroner, forventes at stå færdigt senest i starten af 2017.
Det er tegnet af arkitektfirmaet Cubo Arkitekter A/S og bliver et af de største byggerier på Bornholm.
På under en time kan man pakke en robotarm fra Odense-firmaet Universal Robots ud og installere og programmere den til at udføre simple bevægelser.
De fleste robotarme arbejder side om side med de ansatte uden afskærmning, for robotterne stopper, hvis de kommer i berøring med mennesker.
Det betegner amerikanske robot-eksperter som så revolutionerende, at Odense-virksomheden Universal Robots i aftes dansk tid vandt en prestigefyldt robot-pris for robotarmen med navnet UR5.
Prisuddelingen fandt sted på robotkonferencen RoboBusiness i Californien, hvor UR5 vandt i kategorien 
Det vil sige brugervenlige robotter med unikke sikkerheds-features og brugergrænseflader.
- Det betyder alt for os at vinde denne form for anerkendelse i Silicon Valley. Vi stillede op i en kategori med nogle helt utrolige robotter, hvilket gør denne pris endnu mere speciel for os, lyder det fra Esben Østergaard, teknisk direktør og stifter af Universal Robots.
Da dr.dk/viden for nyligt talte med 
-Jeg har lige besøgt en jysk virksomhed, der har fem ansatte og tre robotter. Hvis ikke virksomheden havde robotterne, eksisterede den ikke, eller den var flyttet til udlandet.
- Det er præcis sådan noget, vores robotter egner sig til. Og det er en fornøjelse at se, sagde Esben Østergaard til dr.dk/viden.
Robotterne egner sig til små virksomheder, der ikke er specielt højteknologiske.
- Og folk, der normalt arbejder med maskinerne, passer nu robotterne. Og robotterne kan arbejde videre, når lyset er slukket. Arbejdet kan simpelthen fortsætte, sagde Esben Østergaard.
- Dermed er robotterne ikke længere store maskiner, der stjæler folks arbejde men i stedet er blevet til værktøj, der hjælper med at gøre arbejdet mere effektivt, sagde han.
Tag til en praktiserende læge i Tyskland, eller få din kikkertoperation i knæet på et sygehus i Sverige. Regningen bliver refunderet herhjemme. Det er nogle af de nye rettigheder, som danskerne får som følge af et EU-direktiv, der træder i kraft i morgen.
Det kan jo lyde rigtig godt - men i praksis starter man ikke bare sin bil og kører til et sygehus eller en læge i eksempelvis Tyskland. I mange tilfælde kræver turen nemlig, at man har en forhåndsgodkendelse med fra den region, man bor i. Lige præcis dét og en mulighed for, at man selv skal lægge penge ud gør, at foreningen Danske Patienter tager en del forbehold for de nye muligheder.
Direktør Morten Freil tror faktisk slet ikke på, at de nye muligheder får nogen stor betydning. Han siger:
- Langt de fleste danskere vil gerne behandles i deres hjemland tæt ved deres bopæl, og derudover vil det også blive svært at få behandling i udlandet, fordi man skal søge om forhåndsgodkendelse. Hvis man har en kronisk sygdom og er svækket og ikke har de store ressourcer, så er det faktisk en vanskelig procedure, man skal igennem.
Dermed bliver de øgede muligheder for behandling i et andet EU-land kun for ressourcestærke borgere, mener han.
undefined
- Der skal oprettes steder i regionerne, som kan hjælpe patienter med at søge forhåndsgodkendelse. Man skal også sikre, at patienten ikke selv kommer til at lægge penge ud, og man skal også kunne sikre en økonomisk støtte til transport og mulighed for at tage familien med, siger Morten Freil.
- Det her bliver meget svært for mange. Man skal selv indhente tilbud og priser og så videre - i virkeligheden sætter man nogle barrierer op for patienterne, så det her ikke får den store betydning i praksis, fortsætter han.
Når det er sagt, er det ikke alt ved de nye muligheder, der er negativt, mener Morten Freil. For lider man af en sjælden sygdom, kan der være god logik i at tage til et land, som har mange specialister.
- Når ekspertisen er udlandet, så vil vi opfordre patienter til at søge derhen. Men ellers vil vi opfordre myndighederne til, at man som udgangspunkt kan få en behandling i Danmark rettidigt og til høj kvalitet, siger Morten Freil.
Fra torsdag eftermiddag og frem til fredag middag er EU-landenes stats- og regeringschefer samlet i Bruxelles til et af deres ordinære topmøder.
På dagsordenen er en lang række temaer såsom de amerikanske aflytninger, det digitale indre marked i EU og kontrollen af EU's grænser og asylpolitik i forbindelse med illegal immigration.
DR's EU-korrespondenter Niels Kvale og Ole Ryborg er på plads i rådsbygningen Justus Lipsius i Bruxelles, hvor EU-topmødet foregår, hvorfra de guider dig igennem det ordinære topmøde.
undefined
Kronprinsesse Mary udtrykte i dag stor medfølelse med ofrene for de voldsomme skovbrande i den australske delstat New South Wales.- Vi sender vores tanker til de mange ofre for skovbrandene, og vores dybeste respekt går til de mange, både professionelle og frivillige, der gør et fantastisk stykke arbejde med at nedkæmpe ilden, sagde Kronprinsessen med en alvorlig mine under den officielle velkomst ved Operahuset i Sydney tidligere i dag.
Det var slemt nok, at Dortmund blev slået med hele 25 point af Bayern München i kampen om sidste sæsons bundesligatitel.
Men det blev bestemt ikke bedre af, at Westfalen-holdet i foråret samtidig blev besejret 2-1 af lokalrivalerne fra Schalke 04.
Derfor er der mere end tre point på spil lørdag, når Dortmund vender tilbage til Veltins Arena.
- Det lå som en skygge over os i sidste sæson, og det skal vi have rettet op på, lyder det ifølge AFP fra Dortmund-træner Jürgen Klopp inden Ruhr-derbyet.
Matchvinderen fra foråret, Klaas-Jan Huntelaar, er ude med en skade, men til gengæld er den tidligere Dortmund-spiller Kevin-Prince Boateng klar.
Han har tidligere omtalt Dortmund som sin yndlingsklub, men blev bedt om at trække det tilbage, da han skiftede til Schalke.
Også Schalke-spilleren Atsuto Uchida har erfaret, hvor alvorligt hadet mellem de to klubber er.
- Da jeg kom til Tyskland, fik jeg med det samme at vide, at jeg ikke måtte have noget på, der var gult. Og jeg skulle også helst undgå sorte fodboldstøvler. Så meget går de op i det, siger japaneren.
Dermed skulle der være lagt op til et brag af en fodboldkamp lørdag klokken 15.30.
/ritzau/AFP
I Holland har over 1,8 millioner mennesker rejst sig i protest mod en arbejdsgruppe i FN, der vil have afskaffet en gammel hollandsk juletradition.
De kan nemlig ikke se noget forkert i, at Sinterklaas (svarende til julemanden) på de kanter altid bliver fulgt af sin hjælper, Sorte Piet.
Zwarte Piet, som han oprindeligt hedder, er et særligt fænomen i Nederlandene. Han er en enfoldig og glad klovn, med en stor rød mund og et sortmalet ansigt, og da han hvert eneste år hjælper julemanden med at bringe gaver ud og giver slik til børnene, er han yderst populær.
Men i tirsdags kom der et frontalangreb mod Sorte Piet, og det kom fra en ekspertgruppe under FNs menneskeretskommission.
- Arbejdsgruppen kan ikke forstå, hvorfor hollænderne ikke kan forstå, at det her er en påmindelse om slaveriet, og at det må stoppe, sagde formanden, den sorte amerikaner Verene Shepherd.
I hollandsk tv kaldte hun traditionen for frastødende og spurgte, hvad der er i vejen med kun at have en julemand.
Den melding fik hollænderne op af stolene.
På kun et døgn har over 
Og over 200.000 hollændere har skrevet under 
- Det er en mangeårig tradition i Holland. Sorte Piet har aldrig haft og har intet med slaveri elle diskrimination at gøre, står der i forbindelse med underskriftindsamlingen.
Og de bliver støttet af Hollands regeringschef, Marc Rutte
- Sorte Piet er sort, det kan ikke være anderledes, siger premierministeren.
Sorte Piet er som skrevet en slags julemandens hjælper, der i følge 
I Holland kommer '
Det er Sorte Piet - eller Sorte Peter, som man ville kalde på dansk, der slanger sig ned i skorstenene og lægger gaver til børnene, mens familierne sover. Og han uddeler gerne honningkager ud med gaverne.
Ifølge andre myter er Sorte Piet blevet sort, fordi han oprindeligt var skorstensfejer, mens andre igen mener, at han oprindeligt var en dæmon, som blev tvunget af julemanden til at udføre gode gerninger. Uanset hvad er det ganske vist, at hollænderne ikke slipper deres Sorte Piet lige med det samme.
