Den tidligere verdensrekordholder i 100-meter-løb Justin Gatlin fra USA har ifølge det amerikanske antidopingagentur fået fire års karantæne.
OL-guldvinderen fra 2004 blev tilbage i 2006 for anden gang i sin karriere testet positiv for doping, da en prøve viste en forhøjet værdi af det mandlige kønshormon testosteron.
Karantænen løber frem til 24. maj 2010. Justin Gatlin satte i 2006 verdensrekord med tiden 9,77 sekunder, men den rekord blev i 2007 forbedret til 9,74 sekunder af Asafa Powell fra Jamaica
Martin Laursen fik en storartet start på 2008, da han scorede til slutresultatet 2-1 fem minutter før tid i Premier League-kampen mod Tottenham.
Den danske midterforsvarer varmede op til målet før pausen, da han sendte et skudforsøg over mål i det 24. minut, og fire minutter senere måtte han se sit forsøg blokeret af Tottenhams Younes Kaboul.
Fem minutter før pausen gik bolden så hele vejen til netmaskerne. Tottenhams Kevin-Prince Boateng begik frispark mod Ashley Young. Han tog selv bolden og sendte den ind til svenske Oluf Mellberg, der fra tæt hold headede Aston Villa foran 1-0.
Stillingen holdt indtil 11 minutter før tid, hvor Jermain Defoe midt foran mål bankede udligningen til 1-1 i nettet for Tottenham.
Men fem minutter før tid dukkede Martin Laursen så op efter et hjørnespark og headede den afgørende bold i nettet.
Den danske midterforsvarers femte sæsonscoring sikrede Aston Villa sejren, de tre point og ligaens sjetteplads, som Manchester City dog kan overtage med et point i kampen mod Newcastle i morgen.
ExternalContent
FC København får tilsyneladende svært ved at holde på sin rutinerede svenske angriber, Marcus Allbäck. I hvert fald er de to parter endnu ikke blevet enige om en forlængelse af den treårige aftale, der udløber til sommer.
- FC København er kommet med et tilbud, som Marcus har takket nej til. Så som sagen er lige nu, bliver der ikke tale om en forlængelse, siger Allbäcks agent Roger Ljung til B.T.
Problemet med den nye aftale består i, at svenskeren ikke længere vil være omfattet af den såkaldte forskerordning, der indtil videre har givet ham en klækkelig skatterabat. Derfor skal FC København give den rutinerede angriber en væsentlig lønforhøjelse, hvis han skal opretholde samme nettoløn.
Uenigheden om lønnen betyder, at Allbäck nu begynder at kigge sig om efter andre klubber.
- Marcus må tale med andre klubber nu, fordi der er et halvt år tilbage af kontrakten. Der har ikke været kontakt med andre, men der skal ikke herske tvivl om, at Marcus Allbäck er attraktiv rundt om. Og nu vil vi da sondere terrænet, siger Ljung til avisen.
 
ExternalContent
Hjemmepublikummet fik en forrygende start på det nye år, da 4. etape af mændenes Tour de Ski blev afviklet i det tjekkiske skisportscentrum Nove Mesto tirsdag.
Ikke alene lykkedes det for tjekken Lukas Bauer at tilbageerobre den samlede føring i etapeløbet på dagens 15 kilometer jagtstart. Landsmanden Martin Koukal fik også takket være en fremragende slutspurt klemt sig ind på andenpladsen, bare to tiendedele af et sekund foran italieneren Pietro Cottrer.
Italienerne kan dog trøste sig med at have fire mand blandt de ni bedste i den samlede stilling, hvor Tord Asle Gjerdalen er bedste nordmand på en 5. plads.
Jonas Thor Olsen er fortsat agterlanterne i løbet. Danskeren kom i mål mere end 12 minutter efter dagens vinder, men avancerede alligevel et par pladser i den samlede stilling, takket være to konkurrenter, der valgte at trække sig fra løbet. Dermed er han nu placeret på en 68. plads.
Hos kvinderne leverede Charlotte Kalla en stor svensk triumf. Den 20-årige svensker blev sendt ud på de 10 kilometer jagtstart som nummer seks over et halvt minut efter den løberen i den gule førertrøje, Marit Bjørgen. Men Kalla fik hurtigt kontakt med de forreste, og på de sidste kilometer overtog hun føringen og kom først over målstregen.
Arianna Follis fra Italien kom ind som nummer to og er 8,5 sekunder efter Kalla i den samlede stilling.
Sidste års vinder, finske Virpi Kuitunen, ligger på fjerdepladsen 17 sekunder efter. Marit Bjørgen faldt fra en førsteplads helt ned til en samlet placering som nummer ni.
Onsdag skal langrendsløberne ud på femte etape. Kvinderne skal løbe 10 kilometer, mens herrerne skal gennemføre 15 kilometer. Denne i enkeltstart i klassisk stil.
:
undefined
68. Jonas Thor Olsen, Danmark, 12.06,5 minutter efter.
: 1. Lukas Bauer, 1.24,02,1 timer 2. Martin Koukal, 3,2 sekunder efter 3. Pietro Piller Cottrer, 3,4 4. Valerio Checchi, Italien, 4,6 5. Tord Asle Gjerdalen, Norge, 6,9.
68. Jonas Thor Olsen, Danmark, 12.06,5 minutter efter.
: 1. Charlotte Kalla, Sverige, 26.59,9 minutter 2. Arianna Follis, Italien, 8,5 sekunder efter 3. Justyna Kowalczyk, Polen, 10,1 4. Virpi Kuitunen, Finland, 17,6 5. Claudia Nystad, Tyskland, 30,8.
: 1. Charlotte Kalla, 1.03,25,5 timer 2. Arianna Follis, 8,5 sekunder efter 3. Justyna Kowalczyk, 10,1 4. Virpi Kuitunen, 17,6 5. Claudia Nystad, 30,8.
Claus Bech Jørgensen kom på måltavlen for sin engelske klub Blackpool, da holdet i den næstbedste række slog Burnley 3-0.
Et andet lyspunkt i Championship stod Kasper Schmeichel for, da han holdt buret rent for Cardiff i 1-0-sejren over Plymouth.
Premier Leagues tophold, Arsenal, havde ingen problemer med at tage alle tre point mod gæsterne fra West Ham.                                                Kroatiske Eduardo da Silva bragte the Gunners foran i andet minut, og godt et kvarter senere var Emmanuel Adebayor på pletten med sin 12. sæsonscoring.                                               Efter 2-0 ved pausen kørte Arsenal blot sejren hjem i anden halvleg. Nicklas Bendtner sad helt uden for med karantæne.
         Manchester United følger trop to point efter Arsenal via en smal 1-0-sejr over gæsterne fra Birmingham.                                                        Her blev Carlos Tévez fra Argentina matchvinder efter 25 minutters spil af et nervøst spillet opgør.   
Everton overhalede Manchester City på femtepladsen via en 2-0-sejr over Middlesbrough. Andy Johnson og James McFadden fandt netmaskerne i det 67.- og 72.-minut.
Manchester City kan dog tage femtepladsen tilbage onsdag, når de gæster Newcastle.
 
      
ExternalContent
Chelsea fik en god start på det nye år, da holdet besejrede lokalrivalerne fra Fulham med 2-1 på udebane.                                                     Premier League-bundholdet Fulham fik ny træner i form af Roy Hodgson for et par dage siden. Og i debuten så han, Danny Murphy bringe sit hold foran på straffespark efter 10 minutters spil.                                               Fulhams føring holdt i 54 minutter, så headede Salomon Kalou uligningen i mål efter et hjørnespark.
Seks minutter senere klagede Michael Ballack over, han blev hevet i trøjen, hvilket dommeren takserede til straffespark. Tyskeren eksekverede selv sikkert.                                           Chelsea indtager fortsat tredjepladsen seks point efter Arsenal, der spiller et par timer senere. Fulham er næstsidst med to point op til Sunderland, der ligger lige over stregen.
ExternalContent
Nu hvor grundspillet er overstået i den amerikanske NFL-liga, begynder ud over slutspillet også fyringssæsonen, hvor trænere og ledere på holdene, der har klaret sig under forventning, afskediges.
Mandag gik det ud over Miami Dolphins' general manager Randy Mueller, der sammen med vicepersonaledirektør Mike Baugh og den scouting-ansvarlige Rick Thompson betalte prisen for holdets katastrofale sæson, hvor det kun blev til én sejr i 16 kampe.
Også Baltimore Ravens' træner Brian Billick og hele hans stab må ud at søge nyt arbejde efter at være gået fra 13 sejre i 2006 til blot 5 i 2007.
Gregor Schlierenzauer fra Østrig vandt den traditionsrige nytårsskihop i Garmisch-Partenkirchen i Tyskland.                                                         Schlierenzauer vandt med 1,7 point ned til Janne Ahonen fra Finland, der havde lagt sig i teten efter efter første spring, mens publikum i Garmisch kunne glæde sig over at se en tysker på tredjepladsen i form af Michael Neumayer.
Østrigeren overtog den samlede føring i firebakketurneringen fra landsmanden Thomas Morgenstern.
Sidstnævnte var ellers storfavorit til endnu i sejr efter gevinst i syv ud af otte konkurrencer i World Cuppen. Men på den nybyggede bakke i Garmisch måtte han nøjes med sin hidtil dårligste placering i denne sæson - en sjetteplads.                                                         Skihopperne drager nu til Østrig og Innsbruck 4. januar, inden den afsluttes i Bischofshofen den 6. januar.
1. Gregor Schlierenzauer, Østrig, 274,4 point (132,0/141,0 meter) 2. Janne Ahonen, Finland, 272,7 (139,0/135,0) 3. Michael Neumayer, Tyskland, 258,6 (131,5/135,5) 4. Roman Koudelka, Tjekkiet 256,7 (132,0/132,0) 5. Adam Malysz, Polen, 256,6 (133,0/131,5).
: 1. Gregor Schlierenzauer, 555,1 point 2. Thomas Morgenstern, Østrig, 551,9 3. Janne Ahonen, 551,7 4. Tom Hilde, Norge, 529,6 5. Michael Neumayer, 518,1.
Kenneth Perez står for årets første og måske også mest overraskende klubskifte, idet han skal tilbage til Ajax Amsterdam, som han ellers forlod i sommers til fordel for mesterholdet PSV Eindhoven.
De hollandske storklubber Ajax Amsterdam og PSV Eindhoven har indgået en mundtlig aftale om danskerens øjeblikkelige klubskifte, skriver begge klubber. Mens Kenneth Perez mandag skrev under på en aftale, der gælder frem til sommeren 2009 med option for et år mere.       
Den 33-årige angriber forlod ellers Amsterdam efter at være kommet på kant med klubbens daværende træner Henk ten Cate, der ikke mente, Kenneth Perez passede ind i hans spillefilosofi.
Kenneth Perez blev hentet til PSV for omkring 13,5 millioner kroner på træner Ronald Koemans foranledning, men Koeman er siden skiftet til spanske Valencia. Danskeren nåede at score otte mål på 14 ligakampe for PSV.
Ajax Amsterdam indtager ligaens tredjeplads, tre point efter PSV og Feyenoord, nu hvor turneringen holder 14 dages vinterpause. Hovedstadsklubben forsøger at få klar til på fredag, så Kenneth Perez kan rejse med til en træningsturnering i Dubai på fredag.
Kenneth Perez har tidligere spillet seks og en halv sæson i AZ Alkmaar, to og et halvt år i MVV Maastricht, og inden da tørnede han ud for FC København.
Selv om hun ikke har kvalificeret sig individuelt, får Louise Jansen alligevel lov til at snuse til OL-atmosfæren for anden gang som en af de fire svømmere på kvindernes 4x200 meter fri.
Sidst var hun med til at kvalificere 4x100 meterholdet til Athen, men deltog kun i individuelle discipliner, hvor det bedste resultat var en 30.-plads i 200 meter medley.
Fødselsdag: 14/04-84
Disciplin: 4x200 meter fri
Klub: Sigma Allerød
Kælenavn: Jansen
Bosat i: Søborg
Uddannelse: HA (matematik og økonomi) på CBS i København
Beskæftigelse: Studerende
Tidligere OL-deltagelse: Athen 2004
Største resultater: Syvendeplads i 4x200 meter fri ved langbane-EM i 2008
Christina Scherwin skal forsøge at forbedre en beskeden placering som nummer 49 fra OL i Athen for fire år siden. Dengang nåede spyddet ud på 56,86 meter.
Da hun kvalificerede sig til OL 2008, kom hun da også ud på 59,94 meter i sommeren 2007.
Hun fik ellers ødelagt det meste af 2007-sæsonen på grund af en skulderskade, men tog fra januar 2008 hul på forberedelserne til Legene i Beijing.
Den demokratiske præsidentkandidat Barack Obama har ifølge en meningsmåling udbygget sit forspring ved den første styrkeprøve før det amerikanske præsidentvalg senere i år.
Styrkeprøven finder sted i overmorgen i delstaten Iowa, hvor der afholdes såkaldt partivalg, og her har Obama nu 32 procent af de demokratiske vælgere mod 25 procent til Hillary Clinton.
Blandt de republikanske kandidater fører Mike Huckabee ifølge den samme meningsmåling.
Først sidst på sommeren vil det blive afgjort, hvem der skal kæmpe om pladsen i Det Hvide Hus.
Selve præsidentvalget i USA er d. 4. november.
PSV Eindhovens fans har protesteret i stribevis over Kenneth Perez hurtige skifte til rivalerne fra Ajax Amsterdam. Og det har fået klubdirektør Jan Reker til at forklare salget.
Ajax henvendte sig for seks uger siden angående en anden spiller, som PSV afviste at ville sælge. Og et par uger senere bankede Kenneth Perez på sin direktørs dør.                                                -Kenneth Perez kom og spurgte, om han måtte komme tilbage til Ajax. Han havde to argumenter: Køreturen til Eindhoven fra hjemmet i Nordholland var for lang, og så var han ikke glad for at være røget ud på bænken, efter at træner Ronald Koeman havde forladt klubben. Så åbnede vi forhandlingerne, forklarer Jan Reker på PSV's hjemmeside.                                                           PSV forsøgte at få Kenneth Perez til at blive, men danskeren insisterede.
- I sagen om Kenneth Perez var det tydeligt, at han havde mere lyst til at forfølge sin karriere i Ajax end i PSV. Hans afgang var ene og alene på eget initiativ. Jeg vil godt understrege, at Kenneth Perez i sin halve sæson for PSV altid har været professionel, og han har haft en værdifuld indflydelse på holdets resultater, fastslår Jan Reker.
Da Ronald Koeman skiftede til Valencia, overtog Jan Wouters trænerembedet i starten af november. Siden da er Kenneth Perez startet inde i syv ud af 11 kampe.
Gregor Schlierenzauer fra Østrig vandt den traditionsrige nytårsskihop i Garmisch-Partenkirchen i Tyskland.                                                         Schlierenzauer vandt med 1,7 point ned til Janne Ahonen fra Finland, der havde lagt sig i teten efter efter første spring, mens publikum i Garmisch kunne glæde sig over at se en tysker på tredjepladsen i form af Michael Neumayer.
Østrigeren overtog den samlede føring i firebakketurneringen fra landsmanden Thomas Morgenstern.
Sidstnævnte var ellers storfavorit til endnu i sejr efter gevinst i syv ud af otte konkurrencer i World Cuppen. Men på den nybyggede bakke i Garmisch måtte han nøjes med sin hidtil dårligste placering i denne sæson - en sjetteplads.                                                         Skihopperne drager nu til Østrig og Innsbruck 4. januar, inden den afsluttes i Bischofshofen den 6. januar.
1. Gregor Schlierenzauer, Østrig, 274,4 point (132,0/141,0 meter) 2. Janne Ahonen, Finland, 272,7 (139,0/135,0) 3. Michael Neumayer, Tyskland, 258,6 (131,5/135,5) 4. Roman Koudelka, Tjekkiet 256,7 (132,0/132,0) 5. Adam Malysz, Polen, 256,6 (133,0/131,5).
: 1. Gregor Schlierenzauer, 555,1 point 2. Thomas Morgenstern, Østrig, 551,9 3. Janne Ahonen, 551,7 4. Tom Hilde, Norge, 529,6 5. Michael Neumayer, 518,1.
Den tidligere verdensrekordholder i 100-meter-løb Justin Gatlin fra USA har ifølge det amerikanske antidopingagentur fået fire års karantæne.
OL-guldvinderen fra 2004 blev tilbage i 2006 for anden gang i sin karriere testet positiv for doping, da en prøve viste en forhøjet værdi af det mandlige kønshormon testosteron.
Karantænen løber frem til 24. maj 2010. Justin Gatlin satte i 2006 verdensrekord med tiden 9,77 sekunder, men den rekord blev i 2007 forbedret til 9,74 sekunder af Asafa Powell fra Jamaica
Hjemmepublikummet fik en forrygende start på det nye år, da 4. etape af mændenes Tour de Ski blev afviklet i det tjekkiske skisportscentrum Nove Mesto tirsdag.
Ikke alene lykkedes det for tjekken Lukas Bauer at tilbageerobre den samlede føring i etapeløbet på dagens 15 kilometer jagtstart. Landsmanden Martin Koukal fik også takket være en fremragende slutspurt klemt sig ind på andenpladsen, bare to tiendedele af et sekund foran italieneren Pietro Cottrer.
Italienerne kan dog trøste sig med at have fire mand blandt de ni bedste i den samlede stilling, hvor Tord Asle Gjerdalen er bedste nordmand på en 5. plads.
Jonas Thor Olsen er fortsat agterlanterne i løbet. Danskeren kom i mål mere end 12 minutter efter dagens vinder, men avancerede alligevel et par pladser i den samlede stilling, takket være to konkurrenter, der valgte at trække sig fra løbet. Dermed er han nu placeret på en 68. plads.
Hos kvinderne leverede Charlotte Kalla en stor svensk triumf. Den 20-årige svensker blev sendt ud på de 10 kilometer jagtstart som nummer seks over et halvt minut efter den løberen i den gule førertrøje, Marit Bjørgen. Men Kalla fik hurtigt kontakt med de forreste, og på de sidste kilometer overtog hun føringen og kom først over målstregen.
Arianna Follis fra Italien kom ind som nummer to og er 8,5 sekunder efter Kalla i den samlede stilling.
Sidste års vinder, finske Virpi Kuitunen, ligger på fjerdepladsen 17 sekunder efter. Marit Bjørgen faldt fra en førsteplads helt ned til en samlet placering som nummer ni.
Onsdag skal langrendsløberne ud på femte etape. Kvinderne skal løbe 10 kilometer, mens herrerne skal gennemføre 15 kilometer. Denne i enkeltstart i klassisk stil.
:
undefined
68. Jonas Thor Olsen, Danmark, 12.06,5 minutter efter.
: 1. Lukas Bauer, 1.24,02,1 timer 2. Martin Koukal, 3,2 sekunder efter 3. Pietro Piller Cottrer, 3,4 4. Valerio Checchi, Italien, 4,6 5. Tord Asle Gjerdalen, Norge, 6,9.
68. Jonas Thor Olsen, Danmark, 12.06,5 minutter efter.
: 1. Charlotte Kalla, Sverige, 26.59,9 minutter 2. Arianna Follis, Italien, 8,5 sekunder efter 3. Justyna Kowalczyk, Polen, 10,1 4. Virpi Kuitunen, Finland, 17,6 5. Claudia Nystad, Tyskland, 30,8.
: 1. Charlotte Kalla, 1.03,25,5 timer 2. Arianna Follis, 8,5 sekunder efter 3. Justyna Kowalczyk, 10,1 4. Virpi Kuitunen, 17,6 5. Claudia Nystad, 30,8.
Den demokratiske præsidentkandidat Barack Obama har ifølge en meningsmåling udbygget sit forspring ved den første styrkeprøve før det amerikanske præsidentvalg senere i år.
Styrkeprøven finder sted i overmorgen i delstaten Iowa, hvor der afholdes såkaldt partivalg, og her har Obama nu 32 procent af de demokratiske vælgere mod 25 procent til Hillary Clinton.
Blandt de republikanske kandidater fører Mike Huckabee ifølge den samme meningsmåling.
Først sidst på sommeren vil det blive afgjort, hvem der skal kæmpe om pladsen i Det Hvide Hus.
Selve præsidentvalget i USA er d. 4. november.
FC København får tilsyneladende svært ved at holde på sin rutinerede svenske angriber, Marcus Allbäck. I hvert fald er de to parter endnu ikke blevet enige om en forlængelse af den treårige aftale, der udløber til sommer.
- FC København er kommet med et tilbud, som Marcus har takket nej til. Så som sagen er lige nu, bliver der ikke tale om en forlængelse, siger Allbäcks agent Roger Ljung til B.T.
Problemet med den nye aftale består i, at svenskeren ikke længere vil være omfattet af den såkaldte forskerordning, der indtil videre har givet ham en klækkelig skatterabat. Derfor skal FC København give den rutinerede angriber en væsentlig lønforhøjelse, hvis han skal opretholde samme nettoløn.
Uenigheden om lønnen betyder, at Allbäck nu begynder at kigge sig om efter andre klubber.
- Marcus må tale med andre klubber nu, fordi der er et halvt år tilbage af kontrakten. Der har ikke været kontakt med andre, men der skal ikke herske tvivl om, at Marcus Allbäck er attraktiv rundt om. Og nu vil vi da sondere terrænet, siger Ljung til avisen.
 
ExternalContent
Nu hvor grundspillet er overstået i den amerikanske NFL-liga, begynder ud over slutspillet også fyringssæsonen, hvor trænere og ledere på holdene, der har klaret sig under forventning, afskediges.
Mandag gik det ud over Miami Dolphins' general manager Randy Mueller, der sammen med vicepersonaledirektør Mike Baugh og den scouting-ansvarlige Rick Thompson betalte prisen for holdets katastrofale sæson, hvor det kun blev til én sejr i 16 kampe.
Også Baltimore Ravens' træner Brian Billick og hele hans stab må ud at søge nyt arbejde efter at være gået fra 13 sejre i 2006 til blot 5 i 2007.
Jalousi fik en 33-årig mand fra Varde til at stikke en jævnaldrende mand otte gange i brystet med en kniv.
En 31-årig kvinde fra Varde havde inviteret sin 33-årige kæreste og 36-årige ekskæreste til nytårsfest, men kort før midnat kom alle tre op at skændes i lejligheden i Varde.
Det endte med en slåskamp, hvor kæresten stak rivalen syv-otte gange med en kniv i mave og bryst.
Offeret slap med nød og næppe levende fra angrebet.
Også i Vordingborg og Hjørring var der knivstikkeri i nat.
I Ørslev ved Vordingborg gik en 19-årig mand amok på sin ét år yngre lillebror.
Storebroren stak lillebroren i ryggen med en brødkniv. Her til morgen ligger offeret stadig på operationsbordet og kæmper for sit liv, mens storebroren senere i dag bliver fremstillet i grundlovsforhør.
Og i Hjørring resulterede et skænderi mellem et ægtepar med, at en 37-årig mand stak sin tre år yngre hustru i halsen med en kniv.
Kvinden er uden for livsfare, og manden på vej i grundlovsforhør.
Danskerne skal ikke stille for store krav til offentlig service, privat forbrug og løn. Så kan den økonomiske fremgang hurtigt vendes til en nedtur.
Sådan sagde statsminister Anders Fogh Rasmussen tirsdag i sin nytårstale på Marienborg.
- Ingen har glæde af at stille for store krav i dag, for at få den dobbelte regning i morgen, sagde statsministeren.
Han roste også de danske soldater i Afghanistan, og han opfordrede til at fjerne de fire danske EU-forbehold.
I nytårstalen kaldte han de seneste års opsving med rekordlav ledighed og stærk dansk økonomi for en "social revolution".
- Det går så godt, at den største risiko i det nye år faktisk er, at det kommer til at gå for godt, sagde statsministeren.
Hvis danske lønninger og udgifter stiger hurtigere end i udlandet, vokser ledigheden i en ond cirkel, som især rammer de mest udsatte grupper.
Derfor bør danskerne fortsætte 25 års samarbejde mellem arbejdsgivere og fagforeninger om en stærk økonomi, der har været bred enighed om mellem regering og opposition, sagde Anders Fogh Rasmussen.
- Lad os nu i fællesskab fortsætte den tradition og vise, at vi kan tage vare på de gode tider. Og fremtidssikre dem, sagde han.
Statsministeren sendte en særlig hilsen og tak til danske soldater fra hold 4 i Afghanistan, som har mistet fem kammerater under missionen. Danmark deltager for at forsvare frihed og fred efter terrorangrebet på USA den 11. september 2001, fastslog han.
- Afghanistan må ikke igen blive et fristed for terrorister. Derfor er vi i Afghanistan. Det handler også om vor egen sikkerhed, sagde statsministeren, som henviste til drabet på den pakistanske oppositionsleder Benazir Bhutto.
EU kan i kampen mod klimaforandringer påvirke store stater som USA, Kina og Indien før FN's klimakonference i 2009 i København.
Danskerne skal være med i hjertet af Europa for at fremme vore interesser og præge Europas fremtid. Det kræver, at vi fjerner de fire EU-forbehold, som skader danske interesser og har sat Danmark på et sidespor, sagde statsministeren.
- Derfor bør vi afskaffe undtagelserne. For Danmarks skyld. Så vi fuldt ud kan være med til at træffe beslutninger om fremtidens Europa, sagde Anders Fogh Rasmussen, der roste Danmark som rollemodel for mange lande.
- Nu skal vi gøre op med os selv, om vi vil nøjes med at være model, eller vi også vil spille en rolle, sagde han.
ExternalContent
Der var røg og brand på Nørrebros asfalt nytårsnat, da en fest arrangeret af Københavns Kommune ifølge politiet gik over gevind.
Politiet så sig nødsaget til at standse festen kort før klokken 03.00, fordi flere af deltagerne en halv time før brød ind i den lokale Fakta-forretning på Nørrebrogade.
TV AVISENs reporter Mathilde Kimer var tilfældigt på Nørrebro, da uroen brød ud lidt over tre.
- De har lavet et bål midt på gaden, som stadig brænder. Der holder politibiler på begge sider af det, og de unge ville ikke ophæve den demonstration, der var, hvilket resulterede i, at fem politibiler kørte frem mod demonstrationen. Derfor flygter de unge til alle sider. De, der ikke når væk, bliver anholdt, fortalte Mathilde Kimer til Radioavisen i nat.
Vagthavende fra Københavns Politi, Mogens Knudsen, fortæller, at det var en gruppe på omkring 100 unge i alderen 16-20 år, der tændte bål på Dronning Louises Bro.
Men det var først, da en del af de fremmødte brød ind i en Fakta-butik, at politiet greb ind.
- Nogle enkelte er anholdt for tyverierne i Fakta, og nogle enkelte er anholdt for stenkast mod politiet. De fleste er formentlig anholdt for det, der hedder gadeuorden, siger Mogens Knudsen, der understreger, at der nu er roligt på Dronning Louises Bro, og situationen er under kontrol.
Politiet har anholdt omkring 70 personer, vurderer indsatsleder Bjarne Christensen fra Københavns Politi over for Radioavisen.
De anholdte sigtes for tyveri, overtrædelse af maskeringsforbuddet, vold mod politiet og almindelig gadeuorden.
Det er nødvendigt med en uafhængig gennemgang af valgresultaterne i Kenya, mener de europæiske valgobservatører.
De kritiserer præsidentvalget i Kenya i en foreløbig rapport, der understreger, at forløbet af valget ikke levede op til internationale normer.
- Centrale internationale og regionale normer for demokratiske valg blev ikke fulgt ved valget, sagde de europæiske observatører, som opfordrede til en uafhængig gennemgang af valgresultaterne, står der i rapporten.
Observatørerne sagde, at valgets forløb var uoverskueligt, og at der var uregelmæssigheder ved stemmeoptællingen.
Den nuværende præsident, Mwai Kibaki, blev søndag erklæret for vinder af valget efter tre dages stemmeoptælling. Hans modstander, Raila Odinga, sagde, at der blev svindlet ved stemmeoptællingen.
- Vi mener, at det har vital betydning, at der bliver iværksat en uafhængig undersøgelse af valgresultatets nøjagtighed, og at resultaterne fra alle valgsteder offentliggøres, så en sådan uafhængig undersøgelse kan gennemføres, sagde lederen af EU-observatørerne, Alexander Graf Lambsdorff, ved en pressekonference.
Urolighederne efter valget har kostet mange liv. Kenyas opposition melder om op mod 250 dræbte, mens kenyansk Røde Kors tidligere på dagen fastsatte tallet til 120.
Når klokken slår tolv nytårs nat er der tradition for at stå klinet til tv-skærmen for at se og høre når de gamle rådhusklokker på Københavns Rådhus ringer det nye år ind.
MediaLinks: 
Men da 2007 i nat var klar til at blive til 2008, klokkede klokkerne i det. Det var i i hvert fald ligesom om, der manglede noget.
På Københavns Rådhus erkender man, at de tolv timeslag på grund af en teknisk fejl manglede.
Vagthavende maskinmester Steen Drønnen siger til DR Update, at han ikke mener, de manglende timeslag får nogen betydning for selve årsskiftet - men fejlen bliver alligevel nu undersøgt.
For nogle er dette dog ingen større nyhed, fortæller en beboer i nærheden af Rådhuspladsen.
- For os der bor i lytteafstand af Rådhusklokkerne er de manglende timeslag ikke den store overraskelse. De har manglet siden juledagene - på alle hele timer mellem 8.00 og 24.00 - og der har været flere perioder i løbet af 2007, hvor timeslagene har været fraværende.
En fælles styrke fra FN og Den Afrikanske Union har overtaget fredsbevarelsen i Darfur.
Det er et længe ventet skridt til at løse verdens værste humanitære katastrofe.
Men fredsstyrken er kun på 9.000 soldater og politifolk, og det er langt fra de 26.000 mand den skulle have været på.
Desuden er vestlige lande langsomme med at stille det lovede antal helikoptere til rådighed.
Mange advarer mod at tro at styrken kan løse problemerne, og hvis det slår fejl, vil den 4 ½ år lange konflikt, som har dræbt 200.000 mennesker og drevet 2 ½ million fra deres hjem, kun blive værre, skriver AP.
Men Dansk Folkeparti er nu sammen med oppositionen klar til at ændre loven om partistøtte, så vælgerne fremover kan se, hvilke virksomheder og organisationer der poster penge i den enkelte kandidats valgkamp, skriver Berlingske Tidende.
Dermed ønsker et flertal uden om regeringen at øge åbenheden om de hemmelige penge til politikerne.
Under folketingsvalget sagde DFs gruppeformand, Kristian Thulesen Dahl, at det vil være godt, hvis man justerer reglerne, så det bliver endnu mere klart for offentligheden, hvem der støtter hvem.
- Og det står vi selvfølgelig ved, siger næstformand i DF, Peter Skaarup.
I dag er det kun partiorganisationerne, der skal offentliggøre støttebidrag over 20.000 kr., mens bidrag til den enkelte kandidat eller lokalforening ikke skal offentliggøres.
Politiet har fundet en død mand på 20-25 år ved udgravningen til en parkeringskælder ved Brandts Klædefabrik i Odense.
Det har fået Fyns Politi til at afspærre hele området omkring klædefabrikken.
- Endnu ved vi ikke, om der er tale om en ulykke, eller om der ligger en forbrydelse bag, oplyser vagthavende ved Fyns Politi i Odense til Ritzau.
Ifølge Ritzaus oplysninger er der tale om en velklædt mand, der blev fundet død liggende på ryggen og blødende fra ansigtet.
Den døde mand, som lå flere meter nede i udgravningen, blev nytårsmorgen opdaget af en kvinde, der kontaktede politiet, som derefter afspærrede området omkring kulturcentret.
Aldrig har antallet af øjenskader en nytårsaften været så lavt som denne gang.
På landsplan er der sket seks alvorlige øjenskader, og det er langt lavere end de foregående to år, siger overlæge John Thygesen fra Rigshospitalets Øjenklinik.
Det er første og fremmest unge mænd, der er kommet til skade.
- Førhen var det børn, der kom til skade. Men det ser ud til at hele fyrværkerimønstret har ændret sig i Danmark, således at det mere er unge mænd, der køber lidt dyrere fyrværkerityper så som batterier og store raketter, siger John Thygesen til P3 Nyheder.
De seks, der er blevet ramt af fyrværkeri, risikerer at miste synet på enten det ene eller begge øjne.
- Det er så alvorligt, at de er indlagt på en øjenafdeling. Og hovedparten af de patienter er enten opereret i nat eller kommer på operationsbordet i dag, siger John Thygesen.
Udpluk af de politiske reaktioner på statminister Anders Fogh Rasmussens nytårstale:
De Konservatives politiske ordfører, Henriette Kjær.
Hun støtter dermed op om statsministerens opfordring til, at danskerne ikke stiller for store forventninger til løn og service fra det offentlige.
- Det er helt afgørende, at arbejdsmarkedets parter viser ansvarlighed ved de kommende overenskomstforhandlinger, så den historisk gode udvikling i dansk økonomi fastholdes, og vi stadig vil opleve høj beskæftigelse, siger hun.
SF's leder Villy Søvndal kalder derimod nytårstalen for en provokation mod lavtlønnede offentligt ansatte.
Dels er honoraret steget 25 procent i virksomhedernes bestyrelser, dels har regeringen brugt ti milliarder kroner til skattelettelser, mener han.
Nytårstalen er generelt "meget lidt dristig", mener SF's formand.
- Statsministeren har det snævreste manøvrerum, en Fogh-regering nogensinde har haft. Han skal ikke have noget klinket, siger Villy Søvndal.
Dansk Folkepartis leder, Pia Kjærsgaard, glæder sig over statsministerens fokus på kampen mod terrorisme i Afghanistan og Pakistan.
Hun kritiserer statsministeren for at bruge halvdelen af sin nytårstale på en ukritisk lovprisning af EU-samarbejdet uden at nævne problemer med grænseoverskridende kriminalitet.
Statsministerens kobling af de danske EU-forbehold og den manglende evne til at imødegå klimaforandringer virker en smule søgt, mener Pia Kjærsgaard.
Enhedslistens finansordfører, Frank Aaen, hæfter sig, at regeringen i fem år stoppede klimainitiativer.
Velfærden halter, og uligheden vokser, mens Danmark er rigere end nogensinde. Statsministeren nævnte hverken Irak-krigen med én bemærkning, eller at EU's reformtraktat ikke skal til folkeafstemning, siger Frank Aaen.
- Ikke et ord om egne fejl og problemer, kun en advarende pegefinger. Nu skal de lavtlønnede i den offentlige sektor ikke stille for store krav, siger han.
- Jeg savner, at en kommende skattereform ikke nævnes med et ord, siger Ny Alliances partileder, Naser Khader.
Til gengæld støtter han statsministerens syn på at holde Taliban på afstand i Afghanistan. Regeringen bør opfordre andre NATO-lande til at vise større solidaritet i indsatsen, mener Ny Alliances leder.
Partiet vil fjerne EU-forbeholdene ved en folkeafstemning. Især forsvarsforbeholdet og det retlige forbehold er skadelige for Danmark. Det tyder på, at der kommer en folkeafstemning i 2008, når statsministeren nævner forbeholdene i sin nytårstale, mener Naser Khader.
Det var godt, at statsministeren fokuserede på at fjerne EU-forbeholdene samt forklare, hvorfor danske soldater kæmper i Afghanistan. Det siger De Radikales partileder, Margrethe Vestager om en "god" tale, som det er svært at være uenig med.
- Det er svært at få øje på visionen om, hvad vi skal bruge den helt utroligt gode situation, som Danmark er i for øjeblikket. Hvordan sørger vi for, at de, der føler sig udenfor, også får del i det? Der er mennesker på starthjælp, og psykisk syge, som har svært ved at få behandling.
Noget af dét, dronningen talte om i sin nytårstale, er påfaldende fraværende i statsministerens, siger Margrethe Vestager.
Helle Thorning-Schmidt tager tråden op. Hun siger, at det er slående, at dronningen taler mere om danskernes hverdag, end statsministeren.
Nytårstalen var kemisk renset for initiativer om at udvikle kvaliteten i den offentlige sektor. Den handlede mere om statsministerens egen hverdag end om danskernes dagligdags problemer for eksempel i sundhedsvæsnet.
Det siger Socialdemokraternes formand, Helle Thorning-Schmidt om nytårstalen.
- Alle problemer og mangler, som vi alle oplever i dagligdagen, diskuterer statsministeren slet ikke. Man må tro, at der ingen problemer er tilbage, når man hører denne tale, siger hun.
øåØåExternalContent
Japan overtager i dag formandskabet for de førende industrilandes gruppe, G-8, fra Tyskland.
Højdepunktet blandt en række konferencer inden for G-8 bliver topmødet fra 7.-9. juli i Toyako på Japans nordelige hovedø Hokkaido.
Premierminister Yasuo Fukuda vil fortsætte arbejdet fra det forrige topmøde i Heiligendamm og klimakonferencen på Bali og fortsætte kampen mod klimaforværring.
Japan vil forsøge at få en efterfølger for klimabeskyttelsesprotokollen fra Kyoto, og vil forsøge at få Indien og Kina med til at ingå bindende aftaler om udledning af drivhusgasser.
Andre vigtige topmødeemner er økonomisk vækst i Afrika, ikke-spredning af atomvåben på baggrund af konflikten med Nordkorea og Iran, og stabilisering af verdensøkonomien og finansmarkederne.
MailFormDR: Kontakt
Mindst 120 er blevet dræbt i de seneste dages uro i Kenya.
Tallet på de 120 er bekræftet af Kenyas Røde Kors, men en hjælpearbejder siger til Reuters Bureau, at alene til et lighus i den vestlige del af landet har politiet bragt 100 lig ind.
Alle ligene har skudsår, hvad der kunne antyde, at politi og sikkerhedsstyrker farer hårdt frem.
Den vestlige del af landet har mange tilhængere af oppositionspolitikeren Raila Odinga, som siger, at den regerende præsident Kibaki svindlede sig til magten ved et valg i sidste uge.
Ved sin nytårstale opfordrede Mwai Kibaki til forsoning, men der var også hårde toner fra ham.
- Jeg kan forsikre alle kenyanere om, at regeringen har taget alle de nødvendige tiltag for at normalisere situationen, sagde Kibaki i talen.
Men meget tyder på, at situationen langt fra er normaliseret i Kenya.
Og det internationale samfund er i stigende grad bekymret over udviklingen.
EU's valgobservatører har sået tvivl om genvalget af Kibaki, mens Kenyas tidligere kolonimagt, Storbritannien, udtrykker stor bekymring over valgfusk.
USA har trukket sin lykønskning af Kibaki tilbage.
MailFormDR: Kontakt
Den øverste anklagemyndighed i Sydafrika oplyste tirsdag, at retssagen mod ANC's nyvalgte leder, Jacob Zuma, begynder i august.
- En stævning er blevet udstedt om en retssag ved overretten i Pietermaritzburg med start den 4. august, hedder det i en erklæring fra anklagemyndigheden.
- Imidlertid er anklagemyndigheden klar til at gå videre så hurtigt, som retten måtte være i stand til at tage denne sag, hvis ellers forsvaret ønsker det, hedder det videre.
Jacob Zuma blev valgt til ny formand for ANC i sidste måned efter en opslidende duel med den hidtidige ANC-leder, Thabo Mbeki, som også er Sydafrikas præsident.
Topposten i ANC gør ham automatisk til spidskandidat som Sydafrikas næste præsident, men korruptionssagen kan skade hans mulighed for at blive landets næste præsident ved valget i 2009.
En 53-årig mand blev i morges stukket i hjel under et familieopgør i Skodborg ved Rødding.
En 20-årig mand jagtede sin mors kæreste og stak ham flere gange i brystet.
Det kostede den 53-årige livet, og politiet leder nu efter den 20-årige der forsvandt efter mordet.
Vice-politiinspektør, Lorenz Matzen, er lige nu igang med at undersøge gerningsstedet.
- Der ligger sådan en død mand, som er stukket med kniv. Det er formentlig sket af et familiemedlem. På nuværende tidspunkt leder vi efter ham, der har gjort det. Og vi venter på de tekniske undersøgelser, der er i gang nu, siger Lorenz Matzen til P3 Nyheder.
Mindst 30 omkom nytårsdag da en person sprængte sig selv i luften ved en begravelse i det østlige Bagdad.
Ifølge politiet blev mindst 38 andre såret, da bombemanden sneg sig ind blandt de sørgende og udløste en vest med sprængstoffer.
Angrebet er det mest blodige i den irakiske hovedstad siden september. Volden i Irak har ellers været rekordlav i december: 568 civile, soldater og politifolk.
En 18-årig mand blev nytårsmorgen så vred over et knytnæveslag, at han hentede en køkkenkniv og stak den to gange i ryggen på den 17-årige, som havde slået ham.
De to unge mænd blev uvenner til en privat fest med 10-12 deltagere i Århus.
Knivstikkeriet var så alvorligt, at den 17-årige lå på operationsbordet på Århus Universitetshospital for anden gang tirsdag formiddag.
Den 17-årige var i livsfare efter overfaldet, oplyser politikommissær Aksel Mølsted, Østjyllandspoliti i Århus til Ritzau.
Den 18-årige, som i forvejen er kendt af politiet for småting, fremstilles tirsdag eftermiddag i grundlovsforhør sigtet for kvalificeret vold. Men afhængigt af den forulempedes tilstand kan sigtelsen ændres til forsøg på manddrab, oplyser politikommissæren.
Den israelske regeringsleder, Ehud Olmert, har signaleret, at israelerne bliver nødt til at acceptere en deling af Jerusalem.
Israelerne erobrede den arabiske del af byen i 1967, og palæstinenserne har lige siden krævet at få den østlige del af Jerusalem tilbage. De vil have den som hovedstad i en kommende palæstinensisk stat.
- Selv Israels venner taler om en deling af Jerusalem, siger Ehud Olmert til avisen Jerusalem Post.
Over 370 biler er blevet stukket i brand i franske forstæder nytårsnat. 259 mennesker blev anholdt. Natten forløb dog roligere end nytåret sidste år.
Fire politifolk blev lettere kvæstet under gadekampe, men der skete ingen hærværk mod offentlige bygninger eller private boliger i de forstæder, hvor der bor mange indvandrere, sagde politiet.
I Paris patruljerede over 13. 000 politi- og sikkerhedsfolk for at forebygge vold.
En stor menneskemængde på omkring 400.000 var samlet på Champs Elysees ved årsskiftet, uden at det kom til sammenstød eller uroligheder.
- Det er aldrig rart at være mere eller mindre i husarrest - men vi har taget det med oprejst pande.
Sådan fortæller Morten Heise til dr.dk/nyheder. Han er sammen med sin kone og tre børn udstationeret i Kenya.
De seneste fem dage - siden præsidentvalget i torsdags - har familien ikke været uden for deres hjem i hovedstaden Nairobi.
Det skyldes den voldsomme uro i landet, som brød ud, efter at den regerende præsident Kibaki erklærede sig som sejrherre ved valget.
Det har skabt uroligheder og foreløbig melder kenyansk Røde Kors om mindst 120 dræbte.
Det påvirker selvfølgelig familien Heise.
- Vi nåede heldigvis at handle ind, så vi havde til en lille nytårsmiddag. Så alt i alt har vi taget det med oprejst pande og har haft en diplomatisk og pædagogisk snak med vores børn om, hvorfor det er, at vi er indenfor, og hvorfor vi hører, hvad vi hører, fortæller Morten Heise.
Morten Heise arbejder for en fredsorganisation under Mellemfolkeligt Samvirke, mens Mette Heise sørger for, at familien kører.
På familiens 
- Vi er kun påvirket ud fra den betragtning, at vi ikke kan forlade vores hus, samt at vi naturligvis af og til kan høre skud eller en helikopter, der kommer over himlen, skriver Mette Heise på familiens blog.
- Hvad der dog på sigt blive kritisk, sådan set kun fra vores næsetip er, at vi kun har mad, bleer osv. til en kortere periode. Supermarkederne er ved at være tømte, heldigvis har de store kæder ikke hævet priserne endnu. Men der er meldinger om, at der nu er ved at være mangel på brændstof, så man ikke kan få nye forsyninger ind til byerne. Vi kan som sagt klare os lidt endnu, men for vores ansatte, der bor i semi slum, så skal de betale dyrt for det mad der er at få, og de har som regel kun mad en dag frem.
De to største børn, Frida og Rasmus på henholdsvis 6 og 5, forstår dog godt, at der er uro i landet.
- De forstår, at der har været valg, og nogle mener, der er blevet snydt, i bedste barnesind er de jo ganske enige med omverdenen om, at man må da ikke snyde....., skriver Mette Heise på familiens blog.
MailFormDR: Kontakt
Valgurolighederne i Kenya fortsætter med uformindsket styrke.
En folkemængde har angrebet en kirke, hvor flere hundrede havde søgt tilflugt. De rasende demonstranter satte ild til kirken og mindst 50 er døde, oplyser politi og øjenvidner.
Det skete i en mindre by 300 kilometer fra hovedstaden Nairobi.
Politiet i Kenya har forbudt et planlagt massemøde arrangeret af oppositionen for at protestere mod valget i sidste uge.
Mødet skulle være afholdt i overmorgen i hovedstaden Nairobi, men politiet mener ikke, at det har ressourcer til at sikre ro og orden.
Mindst 150 er døde under optøjer de seneste dage. Oppositionen melder dog om op mod 250 døde.
Oppositionen er rasende over, at der tilsyneladende er blevet svindlet ved valget i torsdags, som betød genvalg til den siddende præsident.
MailFormDR: Kontakt
EU's valgobservatører har underkendt valget i Kenya, oplyser Udenrigsministeriet.
Valgobservatørerne konkluderer i en foreløbig rapport, at præsidentvalget ikke levede op til de internationale standarder, som Kenya har tilsluttet sig.
Samtidig har der været flere konkrete tilfælde af valgsvindel, ligesom der også har været tilfælde, hvor EU-observatørerne er blevet nægtet adgang til at overse sammentællingen af stemmer i flere valgkredse.
Udviklingsminister Ulla Tørnæs siger, at rapporten bekræfter regeringens værste formodninger. Hun siger, at det vil være nødvendigt at foretage en uvildig undersøgelse af alle valgresultaterne.
Ifølge nyhedsbureauerne er 250 personer omkommet og mindst 70.000 er mennesker på flugt fra den vold, der fulgte i kølvandet på offentliggørelsen af det endelige valgresultat.
USA og Storbritannien forsøger at presse Kenya til at undersøge påstande om svindel ved præsident-og parlamentsvalget i sidste uge.
Den hidtidige præsident, Mwai Kibaki, har erklæret sig som vinder over modkandidaten Raila Odinga, ganske vist med snævert flertal, og det har medført uroligheder hvorunder mindst 124 er blevet dræbt.
Storbritanniens premierminister Gordon Brown har talt med både Kibaki og Odinga, og han opfordrer dem til at arbejde på en løsning på konflikten der afspejler det kenyanske folks vilje.
FN's generalsekretær Ban Ki-moon beklager blodsudgydelserne i Kenya og opfordrer sikkerhedsstyrkerne til at være tilbageholdende.
Først i morgen bliver det afgjort, om valget i Pakistan, der er sat til d. 8. januar, vil blive udsat.
Valgkommissionen i Pakistan er i princippet enig om at udskyde det planlagte valg, men den vil vente til i morgen med at træffe beslutningen, siger en talsmand for kommissionen.
Beslutningen om at udskyde valget er en af de mest vanskelige beslutninger i Pakistan i den her tid efter drabet på oppositionspolitikeren Benazir Bhutto i sidste uge.
EUs to nye små lande, Cypern og Malta, er i dag gået over til EU's fælles mønt, euro.
De har opgivet Cyperns pund og Maltas lire, og har bragt antallet af lande der er medlem af eurozonen til 15.
Cyperns præsident Tassos Papadopoulos tog hul på nytårskagen i finansministeriet i Nicosia for at fejre overgangen til euro.
-Vi er kede af at sige farvel til vort pund, men glade for at byde euro velkommen, sagde Papadopoulos.
I Maltas hovedstad, Valletta, tog premierminister Lawrence Gonzi imod euro mens der blev vist fyrværkeri ved en udendørskoncert.
-Dette gør os til fuldbyrdige europæere, sagde Gonzi.
14 dage inden EM-slutrunden for mænd lysner det på skadesfronten for Ulrik Wilbeks mandskab, der ellers har været plaget af småskavanker i december måned.
Således deltog alle spillere på nær én ved onsdagens fællestræning, hvor truppen var samlet for første gang efter nytår.
Playmaker Joachim Boldsen har stadig ondt i sin ene læg, men gennemførte dog sit helt eget træningsprogram, og Wilbek er fortrøstningsfuld med henblik på måske allerede at få Boldsen i kamp i weekendens LK Cup, hvor modstanderne hedder Norge, Polen og Island.
- Vi kan bestemt ikke udelukke, at Joachim komme til at spille i weekenden. Omvendt tager vi heller ingen chancer så tæt på EM, siger Wilbek, der kunne glæde sig over, at holdets anden playmaker, Jesper Jensen, også er i klar fremgang efter sine rygproblemer, ligesom Lars Jørgensen ikke virkede synderligt mærket af sin brokoperation, der blev foretaget kort før jul.
 
Det tegner til en nordisk duel i kvindernes Tour de Ski med tre etaper tilbage af løbet. Den 20-årige svensker Charlotte Kalla sendte tirsdag sig selv i front af løbet, men onsdag var det Finlands dag i tjekkiske Nove Mesto på den 10 kilometer lange etape i klassisk stil, da Aino Kaisa Saarinen sejrede på femte etape med 2,6 sekunder ned til landsmanden Virpi Kuitunen.
Trods andenpladsen overtager Virpi Kuitunen, der vandt løbet sidste år, den samlede føring i løbet 25 sekunder foran Charlotte Kalla, der sluttede på sjettepladsen. Polske Justyna Kowalczyk sidder på den samlede tredjeplads, 42 sekunder efter den førende finne.
Torsdag er der hviledag i løbet, mens det fredag gælder en 1,2 kilometer lang sprintdistance.
Hos mændene var Lukas Bauer fra Tjekkiet nøjagtigt som på tirsdagens jagtstart hurtigst på onsdagens femte etape, der blev kørt på hans hjemmebane.
Efter tredje mellemtid lagde tjekken sig forrest i feltet, satte turboen på og tilbagelagde den 15 kilometer lange rute, der blev kørt i klassisk stil, på 38,26 minutter - næsten 28 sekunder foran Jens Arne Svartedal fra Norge.
Dermed udbygger Lukas Bauer sin samlede førerposition foran Tord Asle Gjerdalen fra Norge, så Bauer i alt er foran med 2,07 minutter. En føring, som tjekken skal forsvare, når Tour de Ski fortsætter med en sprintetape i Asiago i Italien fredag efter en hviledag.
Den eneste danske deltager, Jonas Thor Olsen, var ikke uventet langsomst på ruten og kom i mål 5,37 minutter efter den vindende tjekke.
: Mænd, 15 km, klassisk stil: 1. Lukas Bauer, Tjekkiet, 38.269 minutter 2. Jens Arne Svartedal, Norge, 27,8 sekunder efter 3. Nikolai Pankratov, Rusland, 28,5 4. Mats Larsson, Sverige, 40,0 5. Eldar Rönning, Norge, 49,9 65. Jonas Thor Olsen, Danmark, 5.58,6 minutter efter.
: 1. Lukas Bauer, 2.02,04 timer 2. Tord Asle Gjerdalen, Norge, 2,073 minutter efter 3. Pietro Piller Cottrer, Italien, 2,328 4. René Sommerfeldt, Tyskland, 2.393 5. Emmanuel Jonnier, Frankrig, 2,417 65. Jonas Thor Olsen, Danmark, 18,091.
: 1. Aino-Kaisa Saarinen, Finland, 28.55,7 minutter 2. Virpi Kuitunen, Finland, 2,6 sekunder efter 3. Therese Johaug, Norge, 13,3 4. Olga Rotstjeva, Rusland, 14,3 5. Valentina Sjevtjenko, Ukraine, 23,0.
(5 af 8): 1. Virpi Kuitunen, 1.32,214 timer 2. Charlotte Kalla, Sverige, 25,0 sekunder efter 3. Justyna Kowalczyk, Polen, 41,21 4. Olga Rotstjeva, 45,7 5. Arianna Follis, Italien, 56,2.
Hvordan lød sportsåret 2007 i radioen?
Det kan du høre, når Sport på 3eren lørdag den 5. januar fra 16-19 ser tilbage på et vanvittigt år som bød på flere skandaler end succeer.
Vi har masser af klip fra årets begivenheder, som de lød på P3. Lige fra fodboldlands-holdets skandalekamp mod Sverige til Michael Rasmussens exit i Tour de France og Nicki Pedersens VM-guld.
Værten Maja Rosager får besøg i studiet af Ulrik Wilbek og flere af håndboldlandsholdets VM-bronzevindere. Mens Andreas Kraul er reporter i Messecenter Herning, hvor han interviewer årets profiler. Blandt andre roerne Mads Rasmussen og Rasmus Quist, som vandt VM-guld.
Vi varmer op til aftenens store TV-gallashow, der traditionen tro sendes på DR1, og så får du selvfølgelig også en omgang "sports-bøffer" og meget andet sjov.
171 journalister mistede livet på jobbet sidste år, viser en ny opgørelse fra det internationale journalistforbund, IFJ.
Dermed blev 2007 næsten lige så farligt et år for journalister som 2006, som satte ny dyster rekord med 177 dræbte journalister.
- Volden mod journalister er for tredje år i træk på et ekstremt højt niveau, siger IFJ-formand Jim Boumelha.
Irak er fortsat et af de farligste områder. 65 reportere og andre medieansatte mistede i 2007 livet i Irak, oplyser IFJ fra sit hovedsæde i Bruxelles.
Det er også forbundet med risici at rapportere fra urohærgede områder i Somalia og Pakistan, hvor henholdsvis otte og syv journalister blev dræbt i embeds medfør i det forgangne år.
Seks af deres kolleger blev dræbt i Mexico, hvor det ifølge IFC er meget farligt for journalister at skrive om narkosmugling.
Lyngbys Allan Nielsen indstiller karrieren med øjeblikkelig virkning seks måneder før kontraktudløb.
- Jeg har simpelthen bare ikke haft overskud på det seneste. Mentalt er jeg træt og jeg har haft svært ved at fokusere. Og så er der ingen tvivl om, at jeg også gerne vil bruge mere tid sammen med min familie, siger 31-årige Allan Nielsen til Lyngbys hjemmeside.
Midtbanespilleren har tidligere været i Køge og OB.
Danmarks mest vindende motocrosskører gennem tiderne, Brian Kjær Jørgensen, er blevet ny landstræner for de bedste kørere herhjemme.
32-årige Jørgensen stopper dermed sin aktive karriere, der blandt andet indbragte ham en samlet 4. plads i VM-serien i 2003.
- Vi har i disse år unge kørere, som allerede har bevist, at de har stort potentiale, siger Brian Kjær Jørgensen i en pressemeddelelse fra Danmarks Motor Union.
Jobskiftet betyder samtidig, at han flytter fra England og hjem til Danmark. Den femfoldige DM-vinder i A-klassen afløser Bjarne Søholm, der fandt det rigtigt at skifte landstræner på nuværende tidspunkt, hvor ældste kører i elitetruppen er 22 år.
SAS Liga-klubben OB solgte onsdag aften den norske angriber Bengt Sæternes til Vålerenga efter blot et halvt år i Danmark, hvor nordmanden kun nåede at score et enkelt mål i 11 kampe.
- Da vi hentede Bengt i sommer, havde både han og vi store forventninger til de kommende år. Efterfølgende har Bengt desværre været hårdt ramt af skader, og vi må erkende, at samarbejdet ikke har været så frugtbart som forventet. Vi har fået et godt økonomisk tilbud fra Vålerenga, og derfor har den bedste løsning været, at Bengt vender hjem til Norge. Vi ser nu fremad og arbejder hele tiden på at forstærke truppen til den spændende forårssæson, hvor vi er med i kampen om medaljer, siger OB-direktør Kim Brink til klubbens hjemmeside.
Bengt Sæternes, som fyldte 33 år tirsdag, bliver blandt andre holdkammerat med danskerne Allan K. Jepsen og Dan Thomassen i Vålerenga.
 
Danmarks Motor Union (DMU) har fået ny formand, efter at den hidtidige, Henrik Nørgaard, har trukket sig.
Tilbagetrækningen skete tirsdag med virkning fra den 7. januar, da Nørgaard konstaterede, at han ikke havde hovedbestyrelsens opbakning.
I stedet indtræder næstformand Jørgen Bitsch som fungerende formand, og han stiller også op, når en ny formand skal vælges ved det kommende repræsentantskabsmøde den 1. marts.
Viborgs kvinder tabte Champions League-kampen til rumænske Valcea 29-31, og nu kan klubben først sikre videre deltagelse i den sidste gruppekamp mod Budapest.                                           Savnet af profiler som Bojana Popovic, som var syg, og skadede Grit Jurack blev for stort for hjemmeholdet.                                             
Efter 20 minutters spil begyndte både forsvar og kontraspil at fungere for viborgenserne og pludselig havde de reduceret til 12-14. Men Valcea gik alligevel til pause med en føring på 20-16.
                                       Hjemmeholdets spil hang bedre sammen i 2. halvleg, og syv minutter før tid havde Viborg udlignet til 26-26. Men Valceas bedre fysik gjorde udslaget, hvor de fik lov til at trække fra igen.
En sejr var på forhånd lig med avancement til mellemrunden, men nu skal Viborg også bruge kræfter i sidste kamp i gruppen den 13. januar hjemme mod Budapest.
(16-20).
: Ida Bjørndalen 6, Rikke Skov 5, Christina Roslyng 4, Anja Althaus 3, Gitte Aaen 3, Nora Reiche 3, Lene Lund Nielsen 3, Kristine Lunde 1, Maria Fisker 1.
:  Ramona-Petruta Maier 16, Nechita Adriana Olteanu 6, Steluta Luca 2, Adina Mairosu 2, Oana Andreea Manea 2, Roxana Cherascu 1, Clara Stela Vadineanu 1, Narcisa Lecusanu 1.
: Viborg 4, Oltchim Valcea 4.
: 1.293.
Oltchim Valcea  5 5 0 0 166-131 10
http://mu.net.dr.dk/admin/programcard/get/?id=urn:dr:mu:programcard:53d102f26187a21640f98c46http://mu.net.dr.dk/admin/programcard/get/?id=urn:dr:mu:programcard:53352d3f6187a21f34f28a7d
De franske klubber Lille og Lens har begge udnyttet transfervinduet til at få nye angribere i folden.
Lille har skrevet en tre et halvt år lang kontrakt med Pierre-Alain Frau, der er hentet i Paris Saint-Germain, mens Lens har hentet Toifilou Maloulida fra Auxerre på en tilsvarende lang kontrakt.
Liverpool er tæt på at være færdige i kampen om det engelske mesterskab.
1-1 onsdag aften hjemme mod Wigan efterlader Liverpool på femtepladsen i Premier League, 12 point efter førende Arsenal.
Og selv om Liverpool har en kamp til gode, ser det ud til at klubbens fans for 18. sæson i træk må se forgæves efter titlen som engelsk mester.
Anfører Steven Gerrard var impliceret i begge mål. Først spillede han Fernando Torres fri til scoring fem minutter inde i anden halvleg, men 10 minutter før tid fik Gerrard ikke sparket væk efter et Wigan-hjørnespark, så Titus Bramble kunne udligne.
Daniel Agger var ikke med i Liverpools trup.
Manchester City rykkede op på fjerdepladsen efter en sejr på 2-0 ude mod Newcastle, scoringerne sat ind af Blumer Elano og Fernando Gelson.
 
 
ExternalContent
Iran har udnævnt portugiseren Artur Jorge til landets ny landstræner, en måned før starten på kvalifikationskampene frem mod VM 2010.
61-årige Artur Jorge har tidligere stået i spidsen for blandt andre Schweiz, Cameroun og Portugal, men hans største triumf var sejren i Europa Cup'en for mesterhold i 1987 med FC Porto.
Iran har ikke haft en landstræner, siden Azmir Ghalenoei trådte tilbage i juli sidste år.
Søren Hansen er blevet kåret som 'Årets Golfspiller 2007'.                                                            Den 33-årige nordsjællænder får bla. prisen for sin sejr ved Mercedes-Benz Championship i Tyskland, hvor han satte det meste af verdenseliten på plads.                                          Han sluttede året af på ottendepladsen på pengelisten - det bedste danske resultat siden Thomas Bjørn i 2001sluttede på syvendepladsen - og er placeret på en 46. plads på verdensranglisten.                                                     Det er foreningen Danske Sportsjournalisters Golfklub, der uddeler prisen. Den er nu blevet uddelt 42 gange. Udover en gylden bold modtager Søren Hansen en check fra Nykredit på 25.000 kroner.
2007: Søren Hansen 2006: Karen Margrethe Juul 2005: Iben Tinning 2004: Kasper Linnet Jørgensen 2003: Iben Tinning 2002: Anders Hansen 2001: Mads Vibe-Hastrup 2000: Steen Tinning 1999: Aalborg Golf Club 1998: Thomas Bjørn
Kritik kan i høj grad være konstruktiv. Det er forsvarsspilleren Martin Laursen et glimrende eksempel på. Inden denne sæson fik han af blandt andre landstræner Morten Olsen at vide, at han skulle til at blive mere farlig foran mål.
Et halvt år senere har Martin Laursen trods sin status som forsvarsspiller scoret fem på en halvsæson for sin engelske klub, Aston Villa. Senest sejrsmålet nytårsdag mod Tottenham. Det er næsten lige så mange mål, som han har scoret i sine forudgående 12 sæsoner som professionel fodboldspiller.
- Jeg har taget det til mig, når nogen har sagt, at jeg skulle score flere mål. Før gik jeg med frem i angrebet, fordi jeg bliver bedt om det, men jeg troede ikke helhjertet på, at jeg kunne score. Det har jeg tænkt over og er kommet frem til, at jeg må satse foran mål og få noget mere ud af det. Det lykkes for mig nu, og jeg kunne ikke være mere glad, siger Martin Laursen til Ritzau.
Tirsdag scorede han sejrsmålet til 2-1 kort før tid - og fik stor ros af sin manager.
- Vi har haft nogle hårde kampe på det seneste, og jeg frygtede, at vores energiniveau ville dykke, men i truppen er der en fantastisk moral, og ingen er mere indbegrebet af den end Martin Laursen. Han var fantastisk, helt fantastisk. Han kommer frem og scorer det afgørende mål, men hele hans indsat var til topkarakter, siger Martin O'Neill.
Martin Laursens kontrakt med Villa udløber allerede om et halvt år, men danskeren 'tror nok, at vi kan forlænge samarbejdet.'
Han kan nu se tilbage på et hårdt men veloverstået juleprogram med fire kampe på ti dage.
- Det har været et kæmpe mål for mig gennemføre dette juleprogram - at vise over for alle, at jeg ikke længere har problemer med mit knæ. Nu gider jeg ikke længere høre på snak om mit dårlige knæ, for det er fint. Det er bevist, siger Martin Laursen til Ritzau.
Forsvarsspilleren er i øjeblikket et af de helt varme navne i engelsk fodbold. Ud over en række stærke indsatser i forsvaret, så har han som noget helt nyt vist evner som målscorer. Fem mål er det foreløbig blevet til, og to af dem blev scoret i de komprimerede juleprogram.
- At jeg så samtidig scorer to mål i juleprogrammet er mere, end jeg nogensinde kunne have drømt om. Det vigtigste er, at jeg har vist folk omkring mig og mig selv, at jeg er på toppen. Jeg har aldrig følt mig så godt spillende, som i øjeblikket, siger den danske landsholdsspiller.
Real Madrid skulle helt ind i overtiden, før de sikrede deres videre deltagelse i Copa del Rey på bekostning af Alicante fra den tredjebedste række med en samlet sejr på 3-2.
De to ellers ulige hold spillede 1-1 i den første kamp. Og Arjen Robben bragte planmæssigt kongeklubben foran i det 31. minut af returkampen. Men Alicantes Borja udlignede efter godt en time.
Derefter måtte tilskuerne på Santiago Bernabeu vente indtil to minutter inde i overtiden, før Guti forhindrede forlænget spilletid med målet til 2-1.
Jon Dahl Tomasson fik en times spil, da Villarreal sikrede sig adgang til ottendedelsfinalerne via en samlet sejr på 6-3 over Las Palmas, der spiller i den næstbedste række.
Villarreal vandt 2-1 hjemme i returkampen, hvor Las Palmas ellers førte 1-0 indtil godt 20 minutter før tid.
Jon Dahls afløser Guille Franco sikrede sejren et minut inde i overtiden.
Sevilla uden Christian Poulsen vendte 2-3 til 4-3 i de sidste to minutter af opgøret mod Denia fra den tredjebedste række. Dermed er klubben samlet videre med beskedne 5-4.
 
Getafe med Michael Laudrup ved roret er klar til ottendedelsfinalen i den spanske pokalturnering, Copa del Rey, efter samlet sejr på 5-1 over Burgos.
Primera Division-holdet vandt det første opgør 1-0 på udebane. Og hjemme i Madrid gjorde de arbejdet færdig mod Burgos, der er tophold i den tredjebedste række, Segunda B.
Ikechukwu Uche nettede to gange, mens Rubén de la Red og Gavilán scorede. Nacho Garrido scorede Burgos' på straffespark.
Barcelona er videre selvom de måtte nøjes med 2-2 hjemme mod Alcoyano, der også spiller i Segundo B.
Men catalonierne vandt det første opgør 3-0 og havde derfor en del reserver og fem spillere fra andetholdet med i startopstillingen.
Carlos Tevez går sandsynligvis glip af Manchester Uniteds FA Cup-kamp mod Aston Villa på lørdag.
Han scorede og ramte stolpen to gange, før han blev skiftet småskadet ud i det 71. minut af tirsdagens 1-0 sejr over Birmingham.
Klubben havde frygtet, at han ville være skadet i længere tid, men venter nu, at det ikke vil tage ham lang tid at komme tilbage.
Wayne Rooney vender sandsynligvis tilbage til holdet på lørdag. Han var sløj nytårsdag og blev afløst af netop Tevez.
Efter længere tids spekulation om Bayern München-træner Ottmar Hitzfelds fremtid bekræfter klubbens manager, Uli Hoeness, kort inde i det nye år, at Hitzfeld ikke har lang tid tilbage i den tyske storklub.
- Regn med, at han ikke bliver her længe. Men han er her til juni, siger Uli Hoeness til avisen Bild Zeitung.
Bayern München-træneren har tidligere været sat i forbindelse med jobbet som schweizisk landstræneren, der bliver ledigt til sommer.
undefined
Viborg må sandsyndligvis undvære sin største profil, Bojana Popovic, i Champions League-topkampen mod rumænske Valcea i aften.
Storskytten har høj feber, og chancen for, at hun bliver i stand til at spille, er ifølge klubben tæt på nul. Det bliver formentlig Christina Roslyng Christiansen, der skal varetage playmakerposten.
I forvejen må Viborg undvære spillere som Gritt Jurack, Lene Thomsen og Christina Varzaru, som alle er skadede. Herudover har Kristine Lunde haft problemer med foden, og Anja Althaus har haft nogen ømhed i skulderen. De forventes dog begge at være med i onsdagens kamp, men har ikke kunnet træne med i fuldt omfang.
- Det er selvfølgelig lidt bekymrende, at vi ikke har kunnet opretholde et ordentligt niveau til træning på grund af sygdom og skader, men vi har været vant til det gennem hele sæsonen. Og hvis vi ikke kan stille med det optimale hold, må vi bare lægge en anden strategi. Det gjorde vi med succes til pokalfinalen, og det vil vi bestræbe os på at gøre igen onsdag, siger cheftræner Tomas Ryde til Viborgs hjemmeside.
Hvis det lykkes for Viborg at vinde hjemmekampen, er jyderne videre fra gruppespillet.
Hamburger SV i den tyske Bundesliga har købt den 21-årige midtbanespiller Jonathan Pitroipa fra Burkina Faso hos SC Freiburg i den næstbedste række.
Pitroipa, der har stået højt på HSV's indkøbsliste i lang tid, skifter til sommer på en fireårig kontrakt.
Banerytteren Michael Mørkøv og hans hollandske makker Danny Stam sluttede på tredjepladsen i seksdagesløbet i Zürich, der sluttede natten til onsdag.
De schweiziske publikumsfavoritter Bruno Risi og Franco Marvulli vandt løbet efter en tæt finale, hvor tre par sluttede på omgangshøjde.
undefined
1. Bruno Risi/Franco Marvulli, Schweiz, 470 point,  2. Iljo Keisse, Belgien/Robert Bartko, Tyskland, 431,  3. Danny Stam, Holland/Michael Mørkøv, Danmark, 330.
Fire omgange efter:
4. Alexander Aeschbach, Schweiz/Marco Villa, Italien, 331.
Fem omgange efter:
5. Leif Lampater/Christian Grasmann, Tyskland, 186.
Otte omgange efter:
6. Andreas Beikirch/Andreas Müller, Tyskland, 158.
11 omgange efter:
7. Rafal Ratajczyk/Alexandr Pliuschin, Polen, 159.
Udgået: Alex Rasmussen and Robert Slippens.
KIF Vejen har forlænget kontrakten med holdets anfører, Susanne Kastrup, så den løber frem til 2011.
- Det er lykkedes at holde på en af klubbens egne spillere, og vi ser det som en meget stor vigtighed at bevare nogle af klubbens egne kulturbærere i fremtidsplanerne om at holde KIF Vejen i den bedste halvdel af verdens bedste liga, siger KIF Håndbolds Direktør Jens Boesen i en pressemeddelelse.
Susanne Kastrup har spillet i klubben siden 1999, hvor hun som junior kom fra Vejen HK. Den 25-årige venstrefløj er netop udtaget til landstrænerens udviklingstrup, som er rugekassen til A-landsholdet.
Danmark kan sagtens fortsætte med at gå sologang, når det handler om valuta. Det kan være en ganske udmærket idé at beholde kronen i stedet for at indføre euro'en.
Denne opsigtsvækkende holdning deler hver femte økonom i RB-Børsens og Ritzaus økonomiske panel. I det økonomiske panel deltager økonomiprofessorer fra landets universiteter og handelshøjskoler samt ledende økonomer fra banker og brancheorganisationer.
I alt 54 af de adspurgte har valgt at svare på spørgsmålene omkring euroen. Flertallet af økonomerne mener dog stadig, at det ville være bedst at hoppe med på euro-vognen.
Tager man ti af økonomerne og stiller dem på en række, vil syv anbefale euro, to sige nej og en enkelt ved ikke, om Danmark bør have euro eller ej.
Euro i Danmark er aktuelt igen, fordi regeringen har sagt, at de danske forbehold herunder euroen skal til afstemning i denne valgperiode. Det er endnu uvist, hvornår afstemningen kommer, og det vides heller ikke, om der bliver tale om den store pakke, hvor alle fire forbehold sættes til afstemning på en gang eller en smørrebrødsseddel, hvor der tages stilling til hvert enkelt forbehold for sig.
Selv om indførsel af euro i Danmark, eller rettelig dansk medlemskab af Den Økonomiske og Monetære Union handler om penge- og valutapolitik, så er det kun seks økonomer i panelet, der vurderer, at de største konsekvenser af et "ja" vil være økonomiske.
Halvdelen, det vil sige 27 økonomer, anfører derimod, at det er politiske konsekvenser, der er de største, mens ni økonomer mener, at de politiske og økonomiske konsekvenser er lige store. Tilbage er 12 økonomer, som i princippet mener, at den store debat om euro eller ej er ligegyldig, fordi et "ja" vil få "næsten ingen konsekvenser".
Skulle danskerne vælge igen at trodse regeringen og stemme "nej" til euro, så er det et ganske enigt panel, der taler: Danmark bør fortsætte sin nuværende pengepolitiske linje. Deri er 50 økonomer enige, mens fire mener, at Danmark bør føre en mere selvstændig pengepolitik.
Danmarks pengepolitik er i øjeblikket fastkurspolitik i forhold til euro, hvilket betyder, at Nationalbankens fornemmeste opgave er, at kronens kurs i forhold til euro er så godt som konstant.
Siden folkeastemningen i 2000 har der ikke været perioder, hvor kronen er kommet under pres. Nationalbanken har valgt at køre med et rentespænd til eurozonen på 0,25 procentpoint med mindre finjusteringer i hele perioden, og det betyder alt andet lige, at den korte danske rente har ligget højere end de korte renter i eurolandene.
Den 28. september 2000 deltog godt 87 procent af danskerne i den første euroafstemning herhjemme. 53,1 procent stemte "nej" og 46,3 procent "ja".
Caroline Wozniacki startede det nye år med et nederlag til Maria Sharapova.
De to mødtes i den stærkt besatte invitationsturnering JB Group Classic i Hong Kong. Sharapova vandt sikkert med cifrene 6-2, 6-2.
17-årige Wozniacki havde dog presset Sharapova et par gange. I første sæt havde danskeren fire break-muligheder, men Sharapova red stormen af. I andet sæt var Sharapova foran 4-1, men Wozniacki brød sin modstander i sjette parti. Herefter fik danskeren dog ikke sat yderligere point på kontoen i kampen mod sin stærke midstander.
Nederlaget betyder ikke, at Caroline Wozniacki kan rejse hjem. Hun går nu videre til semifinalen i den såkaldte 'sølv-gruppe', hvor hun skal møde Daniela Hantuchova fra Slovakiet.
De danske forbrugerne bliver nu snart præsenteret for endnu et bonussystem. Systemet går ud på at, at man kan tjene point, mens man handler i den ene butik og bruge pointene i en anden butik.
Virksomheden Advanced Barter System A/S står bag det nye bonussystem, der i første omgang kan bruges i 200 danske butikker.
Med systemet kan man f.eks. leje en bil hos Budget og optjene point til køb af morgenbrød hos Emmerys eller tøj hos Jardex. Biludlejningsfirmaet Budget er første kæde, der tilbyder bonussystemet til kunderne. Kortholderne opsparer et point når de køber for et beløb svarende til ti kroner.
Hvert point er en krone værd, og kan bruges i cirka 200 danske butikker. De optjente point sættes ind på kontoen senest tre dage efter gennemførslen af en transaktion.
Operatør på kortet er danske Advanced Barter System, der har specialiseret sig i at tilbyde såkaldte barter-aftaler mellem virksomheder. Bonussystemet er et nyt ben i forretningen.
- Vi vil lave aftaler med 10 til 20 virksomheder, der er blandt de førende inden for hver deres område. Og inden for to til tre år vil kortet kunne bruges i 3000 til 4000 butikker, siger administrerende direktør Peter Kisbye fra Advanced Barter System.
Han tilføjer, at Advanced Barter System er klar til at sætte systemet i drift i yderligere to virksomheder, og har forhandlinger med tre til fire interesserede virksomheder.
Peter Kisbye er også hovedaktionær i virksomheden, hvor ejerkredsen også inkluderer den tidligere fodboldspiller Harald Nielsen.
Ifølge Peter Kisbye tæller systemet i dag 5.000 private kortholdere. Kortet kan bruges i butikker, der i forvejen er tilknyttet barter-systemet Advanced Barter System, og er udstyret med en dankort-terminal.
Efter længere tids spekulation om Ottmar Hitzfelds fremtid bekræfter han nu, at han stopper som træner i Bayern München til sommer.
- For tre uger siden fortalte jeg klubben, at jeg har besluttet at stoppe til sommer. I løbet af det næste halve år vil jeg forsøge at være succesfuld igen og vinde så mange titler, som muligt, siger Hitzfeld til det tyske nyhedsbureau SID.
Han konstaterer, at han enten vil fortsætte som schweizisk landstræner eller som ekspert-kommentator for tysk tv.
58-årige Hitzfeld har været træner i Bayern München i to omgange. Senest overtog han efter Felix Magaths job 1. februar sidste år. Hans kontrakt løber til og med juni måned i år.
Under sin første periode i klubben fra 1998 til 2004 hentede han Champions League-titlen i 2001 og fire tyske mesterskaber og tyske klubtitler. Han er også Champions League-mester med Borussia Dortmund i 1997.
Men i denne sæson har Bayern-ledelsen ikke være tilfreds med præstationerne. I november gik klubpræsident Karl-Heinz Rummenigge ud og kritiserede Hitzfeld for at lade for mange af stamspillerne stå over i en UEFA Cup-kamp mod Bolton.
AGF's Jeremiah White kan få debut på det amerikanske landshold i år.                                               Den 25-årige kantspiller er nemlig udtaget til USA's træningssamling fra den 3. til 20. januar, hvor der blandt andet venter en testkamp mod Sverige 19. januar.                                           - Det er et stort skulderklap til Jeremiah, han er kommet ind i landsholdsvarmen. Hans helt store spidskompetence er hurtigheden, som har internationalt snit. Han har stadigvæk meget at lære, men udtagelsen er helt sikkert et skridt på vejen og vil gavne hans udvikling, siger AGF-sportschef, Brian Steen Nielsen på klubbens hjemmeside.  
Dermed skal Jeremiah White ikke med i AGF's træningslejr i Dubai fra den 3.-12. januar.
ExternalContent
Landsholdsspilleren Daniel Jensen har ifølge Ekstra Bladet fået et konkret kontraktudspil fra den græske storklub Olympiakos.
Danskeren har kontraktudløb i sin tyske klub, Werder Bremen, til sommer og kan dermed frit forhandle med andre klubber end sin nuværende arbejdsgiver.
Den græske klub skulle ifølge avisen have givet Daniel Jensen og hans agent et par ugers frist til at tage stilling til, om den danske landsholdsspiller vil skifte til Olympiakos.
Den 35-årige Motherwell-spiller Phil O'Donnell, der i weekenden kollapsede og døde under en ligakamp for sin skotske klub, led af en hjertefejl. Phil O'Donnell kollapsede og døde kort efter at være blevet skiftet ud.
Årsagen til dødsfaldet var et hjertesvigt.
- Obduktionen viste, at Phil led af en hjertefejl i venstre hjertekammer, siger klubbens læge, Robert Liddle, ifølge BBC. Motherwell-anføreren skal begraves fredag middag.
Den tidligere AaB-målmand Jimmy Nielsen har fået lov til at forlade sin engelske klub Leicester kvit og frit.
- Jeg har fået en fri transfer, og der har allerede været små følere ude fra flere klubber, men de ville gerne være sikre på, at tingene var afviklet i Leicester, sådan at jeg var gratis. Jeg er åben for alt og vil bare gøre det, som er bedst for min karriere og min familie, siger Jimmy Nielsen til indkast.dk.
Den tidligere svenske landsholdsspiller Teddy Lucic skifter fra BK Häcken til Elfsborg.
Dermed skifter han også den næstbedste svenske række, Superettan, ud med den bedste, Allsvenskan.
- Jeg ville tilbage til Allsvenskan. Jeg synes stadig, at det er utrolig sjovt at spille fodbold, og derfor vil jeg spille på så højt niveau som muligt, siger 34-årige Lucic.
Han går dog ikke med planer om at få comeback på det svenske A-landshold, hvor han står noteret for 86 landskampe.
Team CSC tager fire unge talenter med på træningslejr til Mallorca i næste uge.
Danske Lasse Bøchmann, spanieren Joaquin Novoa, englænderen Jonathan Bellis og italieneren Daniel Oss får mulighed for at overbevise CSC-ledelsen om, at de er værd at satse på.
Det danske hold er i øjeblikket besat 28 af 30 mulige pladser, og til foråret bliver der yderligere en plads ledig, når Allan Johansen skifter til Team Designa Køkken.
Til gengæld er Stuart O'Grady ved at være helt klar igen efter sit styrt i sidste års Tour de France, skriver Team CSC på sin hjemmeside.
Fra sommer går det for alvor løs for 18-årige Line Jørgensen, der af landstræner Jan Pytlick er blevet karakteriseret som verdens måske største talent i sin aldersgruppe.
GOG har skrevet en tre-årig kontrakt med landsholdsspilleren, som fynboerne allerede for halvandet år siden indgik en forhåndsaftale med. Siden har hun spillet i 1. divisionsklubben Ydun, men har også trænet med i GOG.
- Nu er den første sten i fundamentet af vores opbygning af hele Fyns håndboldhold lagt, og jeg ser Line Jørgensen som en meget vigtig brik. Hun er en meget komplet spiller, som også har stor force i forsvarsspillet, selvom hun er en meget ung spiller. Der er ikke nogen tvivl om, at GOG har fået en spiller, der kan nå helt op på øverste niveau, siger cheftræner kenneth Sahlholdt.
Den 182 cm høje venstrehåndede højreback blev dansk topscorer ved EM for ynglinge i 2006. Siden er det blevet til 9 A-landskampe og 20 scoringer.
I GOG kommer hun til at spille sammen med landsholdskollegerne Nikoline Nielsen, Kamilla Kristensen, Marlene Dalgaard og Maibritt Kviesgaard, der alle er en del af det 'nye' danske landshold.
Indtil Line Jørgensen tiltræder i GOG til sommer, spiller hun forsat i Ydun.
http://mu.net.dr.dk/admin/programcard/get/?id=urn:dr:mu:programcard:535fed72a11f9d1034c0963d
Den schweiziske tennisstjerne Roger Federer blev for tredje år i træk hædret med titlen som årets sportsmand af den store franske sportsavis L'Equipe.
Federer vandt tre ud af fire Grand Slam-titler i 2007 og sluttede et pænt stykke foran den amerikanske svømmer Michael Phelps og rallymesteren Sebastian Loeb i kåringen.
Den eneste anden sportsmand, som har vundet den prestigefyldte sportspris tre gange på stribe, er den tidligere tyske Formel 1-mester Michael Schumacher.
Manchester United har blot mistet et enkelt point foran sin sejrsvante publikum i denne sæson i den engelske Premier League. Men holdets manager, Alex Ferguson, er ikke tilfreds med den lydkulisse, som de 75.459 tilskuere skabte ved klubbens seneste hjemmekamp, der tirsdag blev vundet med 1-0 over Birmingham.
- Jeg har aldrig hørt publikum så stille, det var som at være til en begravelse, siger Alex Ferguson til BBC.
Hans kritik kommer syv år efter, at holdets tidligere anfører Roy Keane kaldte klubbens fans for 'rejesandwich-brigaden'. Helt så langt går Ferguson dog ikke denne gang, men han håber på mere støj på lægterne fra fansene i fremtiden.
- Spillerne har nogle gange brug for publikum, men atmosfæren på stadion var ikke god, siger den skotske manager.
Hvis det i de kommende år skal blive til endnu flere verdensmesterskaber for speedwaykøreren Nicki Pedersen, er han nødt til at være endnu mere stabil i sine præstationer og arbejde endnu mere for guldet. I hvert fald påtænker managementfirmaet IMG, der ejer de kommercielle rettigheder til Grand Prix-serien, at afholde endnu flere afdelinger hvert år end de nuværende 11.
- Vi ved, at kørerne det meste af sæsonen er travlt optaget af de forskellige ligaer i Europa, og det respekterer vi, men over tid skulle vi gerne op på 15-16 afdelinger, siger Rob Armstrong, der er senior vice president for motorsportsafdelingen i IMG, der købte rettighederne til Grand Prix-serien for lidt under et år siden.
Udvidelsesplanerne gælder dog ikke Danmark. Ifølge Rob Armstrong er der ingen umiddelbare planer om at placere endnu en Grand Prix-afdeling i Danmark ud over den årligt tilbagevende begivenhed i Parken i København.
Nicki Pedersen har hørt rygter om nye afdelinger i Rusland og Australien, ligesom han også har hørt Las Vegas og Singapore. Han er positiv overfor de nye planer. Men han forventer, at der i givet fald kommer bedre økonomi i serien, hvor præmiepengene stadig er relativt små.
- Det er jo lidt underligt, at jeg dagen efter, at jeg har vundet et Grand Prix kan tjene næsten dobbelt så meget, når jeg kører et ligaløb i Polen. Og hvis vi skal længere væk, bliver der mere rejsetid, men også større udgifter til personale, transport og ophold. Så skulle der gerne også penge være flere penge at tjene i den anden ende, så det ikke bare ender med at blive et stort sjovt cirkus, der kører rundt fra sted til sted uden, at man bliver betalt for at være med, siger fynboen til Ritzau.
Claus Bech Jørgensen kom på måltavlen for sin engelske klub Blackpool, da holdet i den næstbedste række slog Burnley 3-0.
Et andet lyspunkt i Championship stod Kasper Schmeichel for, da han holdt buret rent for Cardiff i 1-0-sejren over Plymouth.
Martin Laursen fik en storartet start på 2008, da han scorede til slutresultatet 2-1 fem minutter før tid i Premier League-kampen mod Tottenham.
Den danske midterforsvarer varmede op til målet før pausen, da han sendte et skudforsøg over mål i det 24. minut, og fire minutter senere måtte han se sit forsøg blokeret af Tottenhams Younes Kaboul.
Fem minutter før pausen gik bolden så hele vejen til netmaskerne. Tottenhams Kevin-Prince Boateng begik frispark mod Ashley Young. Han tog selv bolden og sendte den ind til svenske Oluf Mellberg, der fra tæt hold headede Aston Villa foran 1-0.
Stillingen holdt indtil 11 minutter før tid, hvor Jermain Defoe midt foran mål bankede udligningen til 1-1 i nettet for Tottenham.
Men fem minutter før tid dukkede Martin Laursen så op efter et hjørnespark og headede den afgørende bold i nettet.
Den danske midterforsvarers femte sæsonscoring sikrede Aston Villa sejren, de tre point og ligaens sjetteplads, som Manchester City dog kan overtage med et point i kampen mod Newcastle i morgen.
ExternalContent
Kenneth Perez står for årets første og måske også mest overraskende klubskifte, idet han skal tilbage til Ajax Amsterdam, som han ellers forlod i sommers til fordel for mesterholdet PSV Eindhoven.
De hollandske storklubber Ajax Amsterdam og PSV Eindhoven har indgået en mundtlig aftale om danskerens øjeblikkelige klubskifte, skriver begge klubber. Mens Kenneth Perez mandag skrev under på en aftale, der gælder frem til sommeren 2009 med option for et år mere.       
Den 33-årige angriber forlod ellers Amsterdam efter at være kommet på kant med klubbens daværende træner Henk ten Cate, der ikke mente, Kenneth Perez passede ind i hans spillefilosofi.
Kenneth Perez blev hentet til PSV for omkring 13,5 millioner kroner på træner Ronald Koemans foranledning, men Koeman er siden skiftet til spanske Valencia. Danskeren nåede at score otte mål på 14 ligakampe for PSV.
Ajax Amsterdam indtager ligaens tredjeplads, tre point efter PSV og Feyenoord, nu hvor turneringen holder 14 dages vinterpause. Hovedstadsklubben forsøger at få klar til på fredag, så Kenneth Perez kan rejse med til en træningsturnering i Dubai på fredag.
Kenneth Perez har tidligere spillet seks og en halv sæson i AZ Alkmaar, to og et halvt år i MVV Maastricht, og inden da tørnede han ud for FC København.
Chelsea fik en god start på det nye år, da holdet besejrede lokalrivalerne fra Fulham med 2-1 på udebane.                                                     Premier League-bundholdet Fulham fik ny træner i form af Roy Hodgson for et par dage siden. Og i debuten så han, Danny Murphy bringe sit hold foran på straffespark efter 10 minutters spil.                                               Fulhams føring holdt i 54 minutter, så headede Salomon Kalou uligningen i mål efter et hjørnespark.
Seks minutter senere klagede Michael Ballack over, han blev hevet i trøjen, hvilket dommeren takserede til straffespark. Tyskeren eksekverede selv sikkert.                                           Chelsea indtager fortsat tredjepladsen seks point efter Arsenal, der spiller et par timer senere. Fulham er næstsidst med to point op til Sunderland, der ligger lige over stregen.
ExternalContent
Premier Leagues tophold, Arsenal, havde ingen problemer med at tage alle tre point mod gæsterne fra West Ham.                                                Kroatiske Eduardo da Silva bragte the Gunners foran i andet minut, og godt et kvarter senere var Emmanuel Adebayor på pletten med sin 12. sæsonscoring.                                               Efter 2-0 ved pausen kørte Arsenal blot sejren hjem i anden halvleg. Nicklas Bendtner sad helt uden for med karantæne.
         Manchester United følger trop to point efter Arsenal via en smal 1-0-sejr over gæsterne fra Birmingham.                                                        Her blev Carlos Tévez fra Argentina matchvinder efter 25 minutters spil af et nervøst spillet opgør.   
Everton overhalede Manchester City på femtepladsen via en 2-0-sejr over Middlesbrough. Andy Johnson og James McFadden fandt netmaskerne i det 67.- og 72.-minut.
Manchester City kan dog tage femtepladsen tilbage onsdag, når de gæster Newcastle.
 
      
ExternalContent
PSV Eindhovens fans har protesteret i stribevis over Kenneth Perez hurtige skifte til rivalerne fra Ajax Amsterdam. Og det har fået klubdirektør Jan Reker til at forklare salget.
Ajax henvendte sig for seks uger siden angående en anden spiller, som PSV afviste at ville sælge. Og et par uger senere bankede Kenneth Perez på sin direktørs dør.                                                -Kenneth Perez kom og spurgte, om han måtte komme tilbage til Ajax. Han havde to argumenter: Køreturen til Eindhoven fra hjemmet i Nordholland var for lang, og så var han ikke glad for at være røget ud på bænken, efter at træner Ronald Koeman havde forladt klubben. Så åbnede vi forhandlingerne, forklarer Jan Reker på PSV's hjemmeside.                                                           PSV forsøgte at få Kenneth Perez til at blive, men danskeren insisterede.
- I sagen om Kenneth Perez var det tydeligt, at han havde mere lyst til at forfølge sin karriere i Ajax end i PSV. Hans afgang var ene og alene på eget initiativ. Jeg vil godt understrege, at Kenneth Perez i sin halve sæson for PSV altid har været professionel, og han har haft en værdifuld indflydelse på holdets resultater, fastslår Jan Reker.
Da Ronald Koeman skiftede til Valencia, overtog Jan Wouters trænerembedet i starten af november. Siden da er Kenneth Perez startet inde i syv ud af 11 kampe.
Den tidligere Helsingborg-træner Stuart Baxter bliver ny landstræner i Finland, hvor han overtager jobbet efter Roy Hodgson, der var med til at anbefale finnerne at tage Baxter.
Og Baxter kommer til et hold, der var snublende tæt på at kvalificere sig til sommerens EM.
- Det er klart, at alle i Finland drømmer om en plads ved en slutrunde, og det har sikkert øget optimismen, at det var så tæt på i EM-kvalifikationen. Jeg er afklaret med det forventningspres, siger Baxter, der blandt andet kan se frem til at møde Rusland og Tyskland i holdets kommende VM-kvalifikation.
De græske mestre, Olympiakos, fyrede tirsdag træner Takis Lemonis.
Holdet ligger på andenpladsen i den græske liga, et point efter ærkerivalerne Panathinaikos, men det var ikke nok til at beholde jobbet for Lemonis og hans assistent, Jose Segura.
Olympiakos blev i sidste uge slået ud af Champions League i ottendedelsfinalen af Chelsea.
Ikast/Bording har fundet afløseren for den franske keeper, Valerie Nicolas, der stopper i klubben til sommer.
25-årige Ingrid Ødegård bliver den nye målvogter i klubben fra 1. juli. Hun skifter fra Larvik til den midtjyske klub på en tre-årig kontrakt.
- Vi har fulgt hende gennem et par sæsoner, hvor hun har stået i lære hos Lene Rantala. Både Lene og den norske landsholdsledelse siger god for Ingrid. Nu er tiden kommet, hvor hun skal ud af Rantalas skygge, siger Frank Henriksen, sportsdirektør i IBEH.
Den norske keeper har spillet i den bedste norske række siden 2002, og hun beskrives som udadvendt, mentalt stærk og med en god og sund tro på egne evner.
- I tre sæsoner i Larvik har jeg udviklet mig godt og fået prøvet mig selv af mod nogle af Europas bedste klubhold. Men skal jeg udvikle mig endnu mere, er tiden kommet til et skifte. Jeg skal have mere spilletid, end jeg har fået i Larvik. Rantala er en af verdens bedste målmænd, og når jeg ikke har kunnet fortrænge hende, må jeg udvikle mig videre et andet sted. Ikke mindst af hensyn til mine muligheder på landsholdet, siger Ingrid Ødegård.
Ikast/Bording råder nu over fire målvogtere. Ud over Ødegård har klubben også Camilla Eriksen samt de to unge Pernille Kristensen og Trine Overgaard.
2002-2005: Sola, Eliteserien, 67 kampe. 2005-2008: Larvik, Eliteserien, 90 kampe. 31 Y-landskampe, 12 U-landskampe og tre kampe på det norske udviklingslandshold. Desuden erfaring fra 30 Europa Cup- og Champions League-kampe.
Anders Hansen har brugt vinteren til intensiv fysisk træning og til at arbejde med svinget, og nu er han klar til for alvor at begynde på rækken af turneringer.
Han lægger ud i USA med WGC CA Championship, hvorefter han tager til Spanien og spiller Open de Andalucia. Herefter går turen igen til USA og Houston Open, inden årets første major-turnering US Masters fra den 7. til den 13. april.
- Teknisk er jeg blevet bedre på nogle punkter. Blandt andet har jeg fået lidt mere ro på min kølle på toppen, og det skulle skabe en bedre rytme. Det er en vigtig detalje, for det vil forplante sig til resten af mit spil og mit fokus, skriver han på sin hjemmeside.
Den tidligere Real Madrid-manager Vanderlei Luxemburgo har fået en både på ca. 150.000 kroner for et rødt kort, han for to uger siden fik, da hans Palmeiras-mandskab var i kamp.
Der havde været spekulationer om, at han kunne have fået helt op til et års karantæne fra at måtte opholde sig på sidelinjen. Derfor var han også lettet over bøden, som han er klar til selv at betale.
Under kampen den 23. februar kom han med særdeles hårde ord mod dommer Paulo Roberto Ferreira. Luxemburgo afviser dog, at han fornærmet nogen og siger, at han kun kom med 'rationelle bemærkninger uden at angribe nogens moral.'
 
Tirsdag åbnede schweiziske anklagere en bestikkelsessag mod en af det internationale fodboldforbunds (FIFA) tidligere samarbejdspartnere, det konkursramte firma ISMM/ISL.
Anklagen går på, at firmaet betalte højtstående forhandlere knap 90 millioner kroner i bestikkelse for at sikre sig tv-rettighederne til en lang række store sportsbegivenheder.
Politiet fik kendskab til sagen, da konkursen ramte firmaet i 2001, og der efterfølgende dukkede en række hemmelige konti op i Liechtenstein, som var blevet brugt til de tvivlsomme pengetransaktioner.
Efter konkursen forsøgte FIFA at få penge ud af konkursboet, som de havde til gode, men trak senere kravet tilbage og betalte samtidig overraskende penge til konkursboet. Det betød, at FIFAs kontorer blev ransaget af politiet, uden at nogle dog efterfølgende er blevet anklaget.
Sagen førte i sin tid til, at det europæiske fodboldforbund satte spørgsmålstegn ved FIFA- præsident Sepp Blatters måde at håndtere salget af rettigheder på.
Ikast-Bording har kigget mod Norge for at finde afløseren for den franske målvogter Valerie Nicolas, der stopper efter denne sæson.
Det bliver norske Ingrid Ødegård, der kommer fra Larvik, hvorfra hun har erfaring fra flere optrædener i Champions League. I Larvik har hun dannet målmandspar med danske Lene Rantala.
- Vi har fulgt hende gennem et par sæsoner, hvor hun har stået i lære hos Lene Rantala. Både Lene og den norske landsholdsledelse siger god for Ingrid. Nu er tiden kommet, hvor hun skal ud af Rantalas skygge, siger Ikast-sportschef Frank Henriksen i en pressemeddelelse.
Liverpool beviste endnu engang, at holdet er langt skarpere i Champions League end i ligaen. Englænderne havde med 2-0-sejren et fint udgangspunkt før det udsatte returopgør i Italien, og kampen mod Inter forløb fuldstændigt på Liverpools præmisser.
Første halvleg var fattig på chancer, og kun Julio Cruz formåede for alvor at true Liverpool-målet, men hans skud gik lige ved siden af.
Og da hjemmeholdets Bordisso blev udvist kort ind i anden halvleg efter sit andet gule kort, blev der aldrig spænding om udfaldet. Den spanske måltyv Fernando Torres stod for kampens enlige mål midtvejs i halvlegen, da han modtog bolden i feltet, vendte rundt på en tallerken og bankede den i mål. Liverpool kørte stille og roligt sejren hjem og vandt altså samlet 3-0.
De tre øvrige engelske hold i kvartfinalerne er Chelsea, Arsenal og Manchester United. Også Roma, Schalke 04, Barcelona og Fenerbahce er kvartfinaleklar. Lodtrækningen til de næste fire opgør finder sted på fredag.
ExternalContent
Lasse Boesens skifte til Flensburg-Handewitt faldt endeligt på plads tirsdag. KIF Kolding skriver i en pressemeddelelse, at Boesen har skrevet en tre-årig kontrakt med tyskerne.
- Mit møde med tysk håndbold har indfriet alle forventninger. Udsigten til at der kamp efter kamp er fyldte haller lige meget om det er topklub eller en bund klub man skal møde er super motiverende. Det var svært at vælge mellem Lemgo og Flensborg, men det at komme tættere på min familie i Kolding blev afgørende, siger Boesen.
Landsholdsspilleren har i den seneste sæson været udlejet fra Kolding til den tyske klub Lemgo. Men den danske klub kunne ikke holde på EM-helten:
- Lasse og klubben har begge fået et tilbud ingen af parterne har kunnet afvise. I dette tilfælde kan vi kun se til og så håbe på, at den næste klub Lasse skal spille i er vores. Lasse har altid været en god ambassadør for vores klub og har haft stor markedsværdi, men vi blot konstatere at økonomien i tysk håndbold er langt stærkere end den er i Danmark, skriver Kolding i pressemeddelelsen.
Det var måske Per Bjerregaard selv, der begyndte, da Brøndby-formanden i et interview med Jyllands-Posten sagde, at han godt kunne forestille sig, at træner Tom Køhlert, hvis han fik rettet op på tingene i Brøndby, kom og sagde, at nu var hans job gjort. Men nu er Bjerregaard træt af træner-rumlerierne, siger han til Ekstra Bladet.
- Hvis jeg kunne redigere alle sportstillæg, så blev der lige nu slet ikke skrevet om et trænerskifte i Brøndby. Det er ikke aktuelt eller et tema, siger han.
Avisen hævder, at Horsens-træner Kent Nielsen i øjeblikket er topkandidat som ny træner i klubben. Nielsen vil ikke kommentere det direkte.
- Som træner er jeg naturligvis ambitiøs. Brøndby er en af de største klubber i landet, og jeg stræber efter at træne i en af de bedste klubber. Jeg ønsker ikke at kommentere noget aktuelt. Blot vil jeg sige, at jeg aldrig vil forhandle med en anden klub uden tilladelse fra min arbejdsgiver, siger Kent Nielsen til avisen.
Ekstra Bladet erfarer, at Horsens-ledelsen mundtligt har fortalt Kent Nielsen, at man ikke vil stå i vejen for ham, hvis han får tilbudt et drømmejob.
Tom Køhlert kunne godt se Kent Nielsen overtage sit job.
- Han har leveret et fantastisk stykke arbejde i Horsens, siger Køhlert og mener, at han og Kent Nielsen i store træk har samme syn på, hvordan et hold skal fungere.
Tom Køhlert har kontrakt med klubben til sommeren 2009.
12 ballademagere har fået karantæne på ubestemt tid efter weekendes uroligheder under FC Københavns pokalkamp mod Næstved.
Det indebærer, at personerne som minimum får to års karantæne, men karantænen kan og vil i de fleste tilfælde blive betydeligt længere - helt op til livstid.
FC København har studeret et omfattende billedmateriale og på den måde fundet frem til de 12 personer. Af dem har seks allerde karantæne i FCK-regi.
- Men af årsager udenfor FC Københavns kontrol var de alligevel på stadion i Næstved. Alle 12 personer vil indenfor kort tid blive præsenteret for deres karantæner, skriver klubben i en pressemeddelelse.
De 12 må nu nøjes med at følge FCK på afstand. De må hverken komme i Parken eller på udebane.
- Disse typer er som en tumor for enhver fodboldklub, og vi vil gøre alt, hvad der står i vores magt for at fjerne dem fra nogen som helst form for tilknytning til FC København. De er ikke fodboldfans, og de har intet at gøre på et fodboldstadion, siger FCKs bestyrelsesformand, Flemming Østergaard.
Klubben er ikke færdig med at se billeder fra kampen. Man vil nemlig også forsøge at identificere de personer, der havde romerlys og andre farlige effekter med til Næstved.
FC København møder på søndag Lyngby på udebane, og klubbens sikkerhedsorganisation er i tæt kontakt med hjemmeholdets ditto.
- Der er et helt andet sikkerhedsniveau i forbindelse med kampen på søndag i Lyngby. Blandt andet har vi en aftale med Lyngby om udveksling af vagter, og derfor vil der være et meget stort antal FCK-vagter på plads. Det vil blandt andet betyde, at de 12 største idioter fra Næstved-kampen ikke vil komme ind på Lyngby Stadion, og jeg er sikker på, at vi i samarbejde med hjemmeholdet vil være i stand til at afvikle kampen på betryggende vis, siger Flemming Østergaard.
Fredericia HK henter fløjspilleren Rasmus Matthiessen i Flensburg-Handewitt på en to-årig aftale.
Den kun 20-årige højrefløj har i de seneste tre sæsoner spillet for tyskernes ynglingehold og for klubbens andethold.
- Rasmus er en rigtig spændende spiller, som jeg ser store muligheder i. Han har haft en rigtig god skole i Flensborg-Handewitt, hvor han ud over at spille i den 3. bedste tyske række har trænet med Flensburgs førstehold. Så jeg er ikke i tvivl om, at vi har fundet en rigtig spændende spiller, der på sigt kan udvikle sig til at blive en rigtig god håndboldspiller, og en vigtig brik for Fredericia HK, siger cheftræner René Hamann-Boeriths.
Rasmus Matthiessen glæder sig til at prøve kræfter med den danske liga.
- Jeg glæder mig rigtig meget til at starte i Fredericia HK og til at spille i den danske liga. Det bliver en meget stor udfordring for mig, men jeg tror på, at jeg under René Hamann-Boeriths kan udvikle mig yderligere som håndboldspiller, så jeg glæder mig rigtig meget til at starte i Fredericia HK, siger han.
Mindre end en uge efter 0-3 nederlaget til Chelsea i Champions League har græske Olympiakos fyret træner Takis Lemonis.
Den 48-årige træner har været i spidsen i de seneste 15 måneder. Hans spanske assistent, Jose Segura, overtager ansvaret for holdet i resten af sæsonen.
Med seks runder tilbage i den græske liga er Olympiakos et point efter rivalerne fra Panathinaikos, der fører med 56 point.
Marienlyst-volleyballspilleren Daniel Thomsen, der mandag aften fik at vide, at også hans B-prøve efter pokalfinalen i januar viste spor af kokain, siger til Fyens Stiftstidende tirsdag, at han weekenden før pokalfinalen havde været på bytur.
- Da jeg kom hjem havde jeg ondt i hovedet og nogle store pupiller. Men det tænkte jeg ikke mere over, før jeg efter pokalfinalen ugen efter bliver udtaget til dopingprøve. Da jeg blev udtaget, kom jeg i tanke om byturen og valgte at forklare om symptomerne, siger han, men afviser fortsat at have taget kokain bevidst.
I Daniel Thomsens klub slår direktør Jens Gantriis fast, at man tager skarp afstand fra brugen af kokain, "selv om det jo ikke er kommet i kroppen for at gøre Daniel til en bedre spiller." Han understreger dog også, at spillerne skal være ansvarlige nok til ikke at ende i sådanne situationer, og klubben har med øjeblikkelig virkning ophævet sin aftale med spilleren.
Daniel Thomasen bliver indstillet til to års karantæne, men håber på det, han kalder en fair vurdering af sin sag.
Da Chris Anker Sørensen sammen med en lang række andre verdensklassecykelryttere i søndags trillede ud på prologen i etapeløbet Paris-Nice, skete det med en pistol for panden.
Den fortløbende strid mellem den internationale cykelunion (UCI) og løbsarrangørerne ført an af ASO efterlod rytterne som gidsler. På ordre fra deres holdejere klikkede rytterne i pedalerne, selv om UCI i en e-mail truede med udelukkelser fra store løb. Danske Chris Anker Sørensen var som mange andre nervøs for sin deltagelse ved VM og sæsonens helt store mål OL i Kina i august. Men Anker kan ånde lettet op, UCI udelukker ham ikke fra OL.
- Vi har modtaget en garanti fra UCI om, at de ikke vil forhindre rytterne i at køre OL, siger IOC-talsmand Emmanuelle Moreau til Ritzaus Bureau.
Så skulle turen til Beijing være sikret for Chris Anker Sørensen, hvis han ellers kan overbevise landstræneren og Danmarks Cykle Union om, at han er værd at satse på til OL.
Angriberen Marcelo Zalayeta fra Uruguay må højst sandsynligt sidde uden for i resten af sæsonen i Italien.
Den tidligere Juventus-spiller, der har scoret otte ligamål for Napoli i denne sæson, blev knæskadet i søndagens kamp hjemme mod Roma.
Den internationale sportsdomstol, CAS, meddelte tirsdag, at den "med omgående virkning" har ophævet den livstidskarantæne, som det afrikanske fodboldforbund, CAN, i september tildelte togoleseren Tata Avlessi.
Den tidligere præsident for Togos fodboldforbund var af CAN blevet fundet skyldig i at have forsøgt at bestikke dommere i forbindelse med en ungdomslandskamp mellem Togo og Tunesien, men CAS fastslår i sin afgørelse, at det afrikanske fodboldforbund ikke havde beviser for at udelukke Tata Avlessi.
Verdensetteren Roger Federer, er træt af spekulationer om, at han karriere måske er ved at være forbi. Det er historier, der er kommet efter, at han har tabt to kampe i træk.
- Folk skal bare vide, at jeg er frisk og glad og ikke nedtrykt og færdig. Helt ærligt, så motiverer nederlag som disse mig mere end noget andet. Jeg vil tilbage og bevise, at jeg stadig er manden, man skal slå. Jeg vil simpelthen vise, at jeg kan gøre det igen og igen, sagde han før en showkamp i New York mandag aften.
Her slog han Pete Sampras 6-3, 6-7 og 7-6 i Madison Square Garden.
I sidste uge tabte schweizeren sin kamp i første runde i Dubai til britiske Andy Murray. Det var hans første kamp siden semifinalenederlaget til Novak Djokovic under Australian Open.
Christian Drejers drøm om at spille i verdens bedste basketballliga, NBA, går ikke i opfyldelse. Den kun 25 årige dansker har på grund af en fodskade valgt at indstille sin karriere. To gange inden for det seneste halve år har han gennemgået en operation, men ikke med det ønskede resultat.
- Jeg har virkelig prøvet at få min fod i orden, men det er aldrig rigtig lykkedes, så selvom det er trist at skulle stoppe, har det ikke været en svær beslutning. Jeg kan simpelthen ikke spille, siger Christian Drejer i en pressemeddelelse.
Siden den 203 centimeter høje guard forlod SISU og dansk basketball, har han spillet for det amerikanske collegehold Florida Gators, for FC Barcelona i Spanien og senest for de to italienske klubber Virtus Bologna og Lottomatica Roma.
Landstræner Allan Foss har været i tæt dialog med Christian Drejer de seneste tre år og derfor kommer beslutningen ikke som nogen overraskelse.
- Selvfølgelig er det et stort tab for landsholdet og dansk basket, at en så dygtig spiller stopper sin karriere 10 år for tidligt. Men vi må se, hvad tiden bringer, og der er mange gode spillere at tage af. Måske vi kan gøre brug af Christians erfaringer i landsholdssammenhæng på en eller anden måde, siger han.
Hundreder af sommerhusejere får nu et skattesmæk.
De har nemlig ikke fortalt SKAT, hvad de har tjent på at leje husene ud, og det udløser en kæmpe regning til de glemsomme husejere.
De 215 sommerhusejere har tilsammen fået forhøjet deres indtægter med fem millioner kroner.
Det beløb, der skal tilbage til statskassen, og som sommerhusejerne altså skal have op af lommen, bliver ikke mindre end to millioner kroner, fortæller afdelingsleder ved SKAT i Esbjerg, Bent O. Jeppesen.
SKAT vil nu lave en landsdækkende oplysningskampagne for at få sommerhus-ejerne til at opgive deres indtægter på udlejning.
Fodboldagenten Vincenzo Morabito, der har fingeren på pulsen i fodboldbranchen, regner ikke med, at Christian Poulsen skifter til Barcelona, som der ellers har været rygter om i spansk presse.
- Jeg har svært ved at forestille mig, at den interesse er andet end rygter. Ser man den kvalitet af midtbanespillere, som Barcelona per tradition køber, så passer Christian Poulsen ikke ind. Han er en rigtig god spiller, men han mangler altså nogle procenter for at komme op på et niveau, der skal til i en storklub som Barcelona, siger Morabito til B.T.
Christian Poulsens rådgiver og advokat Jørn Bonnesen får ifølge B.T.s oplysninger flere og flere henvendelser fra store klubber, som vil høre, om Poulsen allerede har lavet en underhåndsaftale med Barcelona.
Vincenzo Morabito og en anden fodboldagent, Miguel Lorenzo, vurderer i avisen, at det hele blot kan dreje sig om godt spin fra Christian Poulsen.
- Hvis en spiller bliver brandet stærkt nok, så biver han automatisk eftertragtet blandt anlle de store klubber. Det er guld værd for Christian Poulsens personling markedsværdi, at Barcelona-interessen er kommet frem i medierne, siger Miguel Lorenzo, der via agentfirmaet Interlex bla. har været med til at sælge Wesley Sneijder til Real Madrid.
Christian Poulsens nuværende kontrakt udløber om et år, så FC Sevilla skal snart til at handle, hvis de vil tjene penge på ham.  
Den tidligere Tour de France-vinder Jan Ullrich nægter at indgå i en studehandel med statsadvokaten i Bonn.
Ullrich blev tilbudt, at man ville droppe anklagerne og stoppe undersøgelserne af hans aktiviteter i forbindelse med Operacion Puerto, hvis Ullrich ville erklære sig skyldig og samtidig betale en bøde 7,5 millioner kroner.
Mandag skulle statsadvokaten angiveligt have hugget 75 procent af bødens størrelse, men Ullrich er stadig ikke hoppet på tilbuddet.
Kristian Pless er ude af ATP-Challenger-turneringen Morocco Tennis Tour. Den danske tennisspiller tabte i første runde med 7-5 og 6-3 til den algierske Lamine Quahab.
Kristian Pless var ellers seeded otte i turneringen.
:
Herresingle, først runde: Lamine Quahab, Algeriet-Kristian Pless, Danmark (8), 7-5, 6-3.
Manchester United-manager Alex Ferguson skal sammen med assistenttræner Carlos Queiroz stå skoleret for det engelske fodboldforbund.
FA har bedt duoen forklare deres kommentarer fra lørdagens 0-1 nederlag til Portsmouth i FA Cup'en.
I et tv-interview sagde Ferguson, at han var sur over, at Cristiano Ronaldo ikke fik tilkendt et straffespark. Han mente, at dommer Martin Atkinson var 'på Portsmouths side' og anklagede dommernes chef, Keith Hackett, for ikke at 'gøre sit arbejde ordentligt.'
Queiroz beskrev Atkinson som en 'tyv' i avis-interviews efter kampen.
FA har skrevet til Ferguson og Queiroz og bedt dem om inden næste onsdag at komme med baggrunden for deres udtalelser.
Cykelrytteren Danilo Di Luca får lov at stille til start, når Tirreno-Adriatico begynder onsdag.
Di Luca står ellers i begyndelsen af april over for nye høringer hos dopinganklageren under den italienske olympiske komité (Coni).
Løbsdirektør Angelo Zomegnan, der også er chef for Giro d'Italia, hvorfra dopingmistanken mod Di Luca eksisterer, siger, at den manglende afgørelse i sagen gør, at man har valgt at lade tvivlen komme Di Luca til gode.
Den italienske rytter afgav efter 17. etape af Giro d'Italia sidste år en mærkværdig dopingprøve. Her svarede hormonværdierne til et barns. Anklageren for den italienske olympiske komité har krævet, at Luca skal idømmes en karantæne på to år.
Succesen for Caroline Wozniacki kan betyde, at hun i fremtiden ikke vil få støtte af Team Danmark - og det gælder både i form af penge og faciliteter.
Eliteidrætsloven foreskriver, at Team Danmark skal støtte sportsfolk, der økonomisk har behov for det, og det har Wozniacki måske ikke længere, siger direktør Michael Andersen til Jyllands-Posten:
- Der er ikke nogen grund til at give penge til folk, hvis de ikke har brug for det. Team Danmark er ikke sat i verden for at give belønninger, siger han.
Caroline Wozniacki har alene i år hentet præmiepenge for 688.000 kroner. Hun opholder sig i store dele af året på bopælen i Monaco og er kun i Danmark 16-20 uger om året.
Det gør det også svært for hende at opnå støtte fra Team Danmark, der som udgangspunkt kræver, at sportsudøvere skal have fast bopæl i Danmark.
Dén problematik kender speedwaykøreren Nicki Pedersen, der ikke modtager støtte. Dels fordi han som verdensmester har hentet gode præmiepenge. Og dels fordi han bor i England.
 
Forårets første Superligakamp på Brøndby Stadion byder på et møde mellem to garvede herrer på sidelinien.
Brøndby-træner Tom Køhlert er den ældste Superligatræner nogensinde med 60 år og 321 dage og gæsterne fra Randers' engelske Colin Todd vil være 59 år og 95 dage på kampdagen. Det gør ham til den 6. ældste Superligatræner i historien.
Vejle BK - Viborg FF 0-231 okt 199918 jul 1941Vejle BKOle Fritsen58-105FC Nordsjælland - AC Horsens 3-014 maj 200627 nov 1947FC NordsjællandJohnny Petersen58-168Esbjerg fB - BK Frem 6-329 maj 200405 jul 1945BK FremEbbe Skovdal58-329Silkeborg IF - Viborg FF 1-225 okt 200615 sep 1947Silkeborg IFViggo Jensen59-040
Fodboldklubben Brøndby IF vil nu også være halejere. Efter tidligere at have arbejdet med idéer om multiarenaer i enten Bella Center eller Høje Taastrup, så har fodboldfolkene med formand Per Bjerregaard i spidsen nu kastet blikket over parkeringspladsen og går efter at blive ejere af Brøndby-Hallen, skriver Politiken tirsdag.
Hallen er i dag en selvejende institution under Brøndby Kommune. Hallens bestyrelse består af tre medlemmer af Danmarks Idræts-Forbund og to fra Brøndby Kommune, og onsdag skal kommunalbestyrelsen i Brøndby Kommune beslutte, om man vil give kommunens borgmester Ib Terp (S) mandat til at forhandle om et salg. Prisen er ifølge Politiken på mellem 35 og 40 millioner kroner.
Fra DIF giver direktør Karl Christian Koch udtryk for, at han er positiv over for idéen, og også den kommende storsponsor i Brøndby IF, Kasi Group, håber på Brøndby-køb af hallen. Kasi Groups direktør, Jesper Nielsen, er således også manden bag det ambitiøse håndboldprojekt Albertslund/Glostrup Håndbold, og han ser Brøndby-Hallen som holdets kommende hjemmebane.
Den schweiziske skistjerne Didier Cuche har sikret sig styrtløbs-World Cuppen.
Sæsonfinale i italienske Bormio blev aflyst på grund af krafttigt snefald og tåge, og derfor vinder Cuche, der toppede stillingen i styrtløbet før løbet.
Bode Miller, der fører den samlede World Cup, tager sig af andenpladsen, mens østrigske Michael Walchhofer slutter sæsonen på tredjepladsen. Det er andet år i træk, at Didier Cuche vinder titlen.
Sæsonfinalen i Bormio byder på Super G på torsdag, storslalom fredag og slalom på lørdag.
Hos kvinderne ventes det, at lørdagens styrtløb bliver gennemført onsdag.
For anden dag i træk triumferede belgieren Gert Steegmans i det franske etapeløb Paris-Nice, da Quick Step-rytteren på anden etape vandt et spurtopgør mod tre andre udbrydere, som kom til mål umiddelbart før hovedfeltet.
Nordmanden Thor Hushovd blev nummer to på den 201 kilometer lange etape fra Nevers til Belleville, og dermed beholdt Credit Agricole-rytteren føringen i den samlede stilling, blot tre sekunder foran Gert Steegmans.
Team CSC's hollænder, Karsten Kroon, blev nummer 13 på tirsdagens etape, da han kom ind med hovedfeltet tre sekunder efter udbrydergruppen. Karsten Kroon ligger på fjerdepladsen i det samlede klassement, 23 sekunder efter Thor Hushovd.
Team CSC havde ellers en gennemført dårlig dag, eftersom de syv øvrige ryttere alle blev involveret i et massestyrt, som kostede kostbare minutter for blandt andre klassementhåbet Fränk Schleck.
- Det var godt nok ikke lige vores dag. Der var et stort styrt 60 kilometer fra mål, hvor syv af vores otte ryttere måtte i asfalten. Kun Karsten Kroon slap fri og kunne køre videre i hovedfeltet. Vi havde to cykler, der var smadrede, og flere af de styrtede ryttere slog sig rimelig meget, siger CSC's sportsdirektør, Kim Andersen, til holdets hjemmeside.
Fränk Schleck satte omkring tre minutter til på etapen, men han får mulighed for revanche onsdag, når rytterne skal bestige det legendariske bjerg Mont Ventoux.
undefined
1. Geert Steegmans, Belgien (QuickStep), 5.29,47 timer,  2. Thor Hushovd, Norge (Credit Agricole), samme tid,  3. Sylvain Chavanel, Frankrig (Cofidis), s.t.,  4. Michael Albasini, Schweiz (Liquigas), s.t.,  5. Philippe Gilbert, Belgien (FdJeux), 3 sekunder efter,  6. Matteo Tosatto, Italien (QuickStep), s.t.,  7. Mirco Lorenzetto, Italien (Lampre), s.t.,  8. Enrico Franzio, Italien (Liquigas), s.t.,  9. Manuele Mori, Italien (Saunier Duval), s.t.,  10. Vicente Reynes, Spanien (High Road), s.t.,  13. Karsten Kroon, Holland (CSC), s.t.,  75. Bobby Julich, USA (CSC), 2,56 minutter efter,  76. Fränk Schleck, Luxembourg (CSC), s.t.,  93. Alexandr Kolobnev, Rusland (CSC), 4,25,  99. Chris Anker Sørensen, Danmark (CSC), s.t.,  107. Jens Voigt, Tyskland (CSC), 8,01,  138. Jason McCartney, USA (CSC), 19,02,  139. Bradley McGee, Australien (CSC), s.t.
Samlet stilling:
1. Thor Hushovd, 7.56,34 timer,  2. Gert Steegmans, 3 sekunder efter,  3. Jerome Pineau, Frankrig (Bouygues), 23,  4. Karsten Kroon, samme tid,  5. Trent Lowe, Australien (Slipstream), 29,  6. Sylvain Chavanel, 30,  7. David Millar, England (Slipstream), s.t.,  8. Matteo Tosatto, 32,  9. Luis-Leon Sanchez, Spanien (Caisse d'Espargne), 33,  10. Niki Terpstra, Holland (Milram), 36,  45. Fränk Schleck, 3,47 minutter efter,  62. Bobby Julich, 5,59,  79. Alexandr Kolobnev, 7,46,  104. Jens Voigt, 11,52,  114. Chris Anker Sørensen, 14,13,  134. Bradley McGee, 21,54,  137. Jason McCartney, 22,58.
KIF Vejen har forlænget kontrakten med klubbens målmand Bente Højmark Andersen, så hun nu bliver i klubben til sommeren 2011.
Bente Højmark Andersen er den eneste aktuelle landsholdsspiller i truppen, der i denne sæson har overrasket ved stadig at være med i spillet om en af slutspilspladserne.
 
Bode Miller rasede, da sæsonens sidste styrtløb i Italien blev aflyst. I amerikanerens øjne skete det, så schweizeren Didier Cuche ikke kunne indhentes i World Cuppen i styrtløb.
Efter aflysningen kunne Cuche kåres som vinder med bare fem point foran netop Miller. Samtidig kunne Cuche og Miller heller ikke hente point i styrtløbet til kampen om det samlede World Cup-regnskab - en fordel for østrigske Benjamin Raich.
- Det tyder på, man ikke ønskede løbet. Schweizerne havde en grund til ikke at konkurrere, fordi deres løber vandt, når vi ikke kørte. Østrigerne havde en grund til ikke at konkurrere, fordi de ikke ønskede en bunke point til Cuche og jeg i den samlede stilling, som Raich ikke kunne få del i, siger Bode Miller.
Tele2 Liga-klubben Fredericia HK har hentet den 20-årige fløjspiller Rasmus Matthiessen i Flensburg-Handewitt.
Rasmus Matthiessen har spillet på andetholdet i den tyske klub de seneste tre sæsoner, de kommende to sæsoner skal han i kamp for jyderne.
- Rasmus er en rigtig spændende spiller, som jeg ser store muligheder i, siger Fredericias cheftræner, René Hamann-Boeriths, i en pressemeddelelse.
FC Nordsjælland-spilleren Michael Ribers må i en alder af bare 26 år indstille karrieren på grund af skader - bittert for forsvarsspilleren, der så sent som i sidste sæson blev udtaget til ligalandsholdet.
Han lider af sportsbrok og har gennemgået to operationer, men må nu sande, at kroppen ikke længere er klar til fodbold på højeste niveau. Han har ikke været i aktion siden september og har forgæves forsøgt at kæmpe sig tilbage på holdet. Nu har han så i samråd med lægerne truffet beslutningen.
- Det er utrolig ærgerligt at stoppe på den her måde. Men jeg ser desværre ingen anden udvej og i samråd med lægerne har jeg nu truffet denne triste beslutning. Jeg havde selvfølgelig håbet, at jeg kunne komme tilbage, fordi jeg synes, at holdet er inde i en positiv udvikling og personligt var jeg også inde i en god periode inden skadesforløbet, siger han til FCNs hjemmeside.
Han kommer altså ikke i kamp i den resterende del af sin kontraktperiode, og derfor tager han afsked med hjemmeholdets fans søndag den 23. marts inden kampen mod hans tidligere klub Brøndby. Rent formelt stopper han i klubben ved udgangen af sæsonen.
I løbet af sin karriere har Michael Ribers blandt andet optrådt for Skjold og Brøndby, inden han kom til FCN i sommeren 2005. Det blev til 69 optrædener og fem mål i den røde trøje, inden skader nu har tvunget ham til at stille støvlerne på hylden.
Nu vil han koncentrere sig sin uddannelse. Til sommer begynder han på overbygningen af uddannelsen i matematik og fysik.
Både cheftræner Morten Wieghorst og sportschef Jan Laursen ærgrer sig:
- Vi har været utroligt glade for at have Michael i truppen. Ribers er en kriger, der vil blive savnet. Det er ærgerligt, at Michael ikke kunne komme tilbage fra sine skader, men det viser desværre også hvor hurtigt tingene kan gå i fodboldens verden med negativt fortegn, og det er da specielt ærgerligt, når vi ser på den fantastiske udvikling, han har været igennem her i FCN. Heldigvis er Michael en intelligent fyr, som qua sin uddannelse nok skal gå en fin karriere i møde udenfor banen også, siger Jan Laursen.
ExternalContent
Skotter er normalt kendt som et yderst gæstfrit og venligt folkefærd, men Thomas Gravesen skal ikke forvente at blive modtaget med åbne arme, når lejesvenden vender hjem fra Everton til sommer.
Sammen med en anden midtbanespiller, Massimo Donati, er Gravesen uønsket i klubben.
- Det er to ekstremt løntunge spillere, som det er topprioritet, at man kommer af med. Derfor er man nærmest desperate for, at det ikke bliver aktuelt, at Gravesen vender tilbage, siger journalist Darry Broadfoot til B.T.
Han dækker Celtic for den skotske avis, The Herald, og siger, at klubben internt har meldt ud, at Gravesen ikke skal være i truppen efter sommer.
Ifølge B.T.s oplysninger er skotterne klar til at forhandle med Gravesen om en økonomisk kompensation, hvis det ikke lykkes at finde en ny klub til ham i sommerpausen.
1995-1997: Vejle Boldklub 1997-2000: Hamburger SV  2000-2005: Everton FC  2005-2006: Real Madrid CF  2006-: Celtic FC 2007-: Everton FC
Både Torsten Laen og Jesper Nøddesbo får mulighed for at spille alle tre kampe, når de danske europamestre i håndbold i påsken spiller firenationersturnering i Tjekkiet.
De to, der til dagligt spiller i Spanien, var ellers i fare for at misse chancen for at vise landstræner Ulrik Wilbek, hvem han skal satse på.
Den spanske turnering havde således mod alle regler valgt at lægge en spillerunde i en termin, der ellers skal være friholdt til landshold.
Dansk Håndbold Forbund har for at få spillerne med accepteret, at de ikke kan deltage i træningssamlingen i Danmark inden afrejsen, men først støder til truppen i Prag. Ulrik Wilbek siger i en pressemeddelelse, at det er et kompromis, han sagtens kan leve med.
 
OB risikerer at måtte stille op til forårspremieren i Superligaen på lørdag uden angriberen Djiby Fall.                                                   Fyens Stiftstidende skriver, at han pga. lyskeproblemer ikke har kunnet træne med hos fynboerne siden lørdag.                                         -Jeg venter med at træne igen til torsdag, og så må vi se, hvor jeg står, siger Fall til avisen.       
Overfor Ekstra Bladet er han dog noget mere optimistisk:
- Jeg har ikke trænet for at skåne skaden, men jeg regner da med at spille mod AaB, siger han til avisen.                                        OB må i forvejen undvære David Nielsen i angrebet, da han har karantæne i opgøret mod topholdet AaB, der fløjtes igang lørdag klokken 17 på Fionia Park.                                       
Oliver Kahn spiller sin sidste kamp som professionel den 27. maj i Indien. Der forventes 100.000 tilskuere til Bayern Münchens kamp mod Mohan Bagun i Kolkata (tidligere Calcutta).
Bayern tager på en rundtur i Asien fra 18. til 28. maj og skal blandt andet spille kampe mod Indonesiens landshold og det kinesiske OL-landshold. Allerede for et år siden meddelte Kahn, at han ville indstille karrieren til sommer, når hans kontrakt med Bayern udløber.
Det tyske fodboldforbund har efter opfordring fra Bayern München desuden tildelt Oliver Kahn en testimonial-kamp, som bliver spillet den 2. september på Allianz Arena i München. Kampen kommer til at stå mellem netop Bayern München og det tyske landshold.
Den franske cykelrytter Stephane Auge fra Cofidis-mandskabet sikrede sig søndag den samlede sejr i etapeløbet Fire dage ved Dunkerque.
Den norske sprinter Thor Hushovd fra Credit Agricole vandt søndagens sidste etape efter 128 kilometer. Hushovd sprintede sig til sejren i målbyen Dunkerque.
Christian Bladt knockout besejrede lørdag aften Norman Schuster på tyskerens hjemmebane i Halle og er dermed interkontinentalmester i WBO-regi.
Weltervægteren slog til i sjette omgang mod den tyske forhåndsfavorit og vandt dermed sin tredje sejr på godt en måned.
Den 33-årige bokser har overstået en tre måneder lang karantæne, hvor han afleverede en dopingprøve, der indeholdt spor af hash efter en kamp i oktober sidste år.
Fulham kronede en flot sæsonafslutning med at redde livet i Premier League via 1-0 sejr ude over Portsmouth.
Danny Murphy scorede det forløsende mål et kvarter før tid, og Fulham, der har vundet de tre seneste kampe, sluttede lige over stregen med samme pointtal som Reading, men en bedre målscore, og et point foran Birmingham.
Reading vandt 4-0 i Derby, og Birmingham slog hjemme Blackburn 4-1, men begge hold rykker alligevel ud sammen med den suveræne bundprop, Derby.
Leon Andreasen fik de sidste fem minutter for Fulham.     
Filipe Massa kørte sin Ferrari frem til sæsonens anden sejr, da han vandt det tyrkiske grandprix.                                                           Brasilianeren startede i pole position, og undervejs blev han overhalet Lewis Hamilton i McLaren-Mercedes, men Massas bil var klart hurtigere end englænderens, og dermed kunne Massa for tredje år i træk vinde i Tyrkiet.                                                    Den forsvarende verdensmester, Kimi Räikkönen, tog den tredje podieplads, og den finske Ferrari-kører fører derfor stadig i den samlede stilling.                                                         Räikkönen har 35 point, mens Massa og Hamilton begge har 28 efter fem løb. I konstruktørernes regnskab fører Ferrari suverænt, eftersom den røde racer har vundet fire ud af fem grandprixer.                                       
Det lykkedes ikke for FCK's herrer at vinde EHF Cuppen mod tyske Nordhorn.
Hjemme på Frederiksberg vandt FCK godt nok returkampen 30-29, men med en samlet score på 60-57 kunne tyskerne hæve pokalen.
Københavnerne skulle altså indhente en tysk firemålsføring og indledte kampen rigtig godt, hvor defensiven holdt de tyske gæster nede på fire scoringer i det første kvarter, mens FCK havde sendt bolden i nettet syv gange.
Men den 39-årige, svenske målmand Peter Gentzel var helt suveræn i Nordhorn-målet. Gang på gang pillede han brodden af FCK-spillernes skud, og det tyske hold gik til pause foran 13-12.
Tyskerne fik en dobbeltudvisning kort efter pausen, men det formåede hjemmeholdet ikke helt at udnytte. For selv med to mand færre på banen, kom Nordhorn frem til chancer, som de udnyttede.
FCK's norske keeper Steiner Ege kunne også tage med hænder. Så hjemmeholdet var i stand til komme foran med to 13 minutter før tid. Men Nordhorn fulgte trop, og FCK formåede ikke at trække afgørende fra.
 
Michael Maze bliver efter alt at dømme eneste danske deltager i bordtennis ved OL i Kina.
Finn Tugwell tabte søndag 3-4 til rumænske Constantin Cioti efter at have ført 5-2 i syvende og afgørende sæt. Rumæneren tog de følgende ni bolde på stribe og henviste Tugwell til en kamp om 19.-pladsen mod svenske Per Gerell ved OL-kvalifikationsturneringen i Budapest.
Selv hvis danskeren vinder den kamp er det næppe nok til at indløse billet til OL.
Ifølge bordtennisunionen forventes det, at der er 16 eller 17 OL-pladser på spil i Budapest, og Tugwell kan derfor kun komme ind i OL-varmen, hvis flere af de kvalificerede OL-deltagere bliver skadet.
 
FC Köln vandt søndag 2-0 over Mainz og rykkede dermed op i Bundesligaen efter to år i den næstbedste række.
Dermed følger klubben Borussia Münchengladbach op, mens Freiburg, Hoffenheim og Mainz skal kæmpe om den tredje og sidste plads i sidste spillerunde i næste weekend.
Getafe er efter næstsidste runde i den spanske Primera Division matematisk sikret mod nedrykning. Udekampen mod Valladolid endte 0-0, og Michael Laudrups Getafe er fire point foran Real Zaragoza, der er lige under stregen efter 2-2 hjemme mod Real Madrids nybagte mestre.
Udover Zaragoza er Osasuna, Huelva og Valladolid kandidater til nedrykning.
I toppen af rækken sikrede Atlético Madrid sig den Champions Leage-givende fjerdeplads med 1-0 over Espanyol. Sevilla vandt derbyet mod Betis 2-0 og er tre point efter Atlético, men ringere i de indbyrdes kampe, så Christian Poulsen (der sad på bænken) og holdkammeraterne må nøjes med UEFA Cup-bold i næste sæson.
FC Barcelona skuffede endnu engang, da katalanerne hjemme satte 2-0 over styr og tabte 2-3 til Mallorca.
Hull rykkede et skridt nærmere oprykning til Premier League, da klubben søndag slog Watford 2-0 i den første af to semifinalekampe.
Den tidligere engelske landholdspiller Nick Barmby og Dean Windass scorede de to mål, mens Watford-kaptajn John Eustace gjorde ondt værre ved at få det røde kort og dermed er spærret i returkampen.
Henrik "Tømrer" Pedersen var med ikke i kampen for Hull.
Dermed står Hull med det ene ben i oprykningsfinalen, som står mellem de to semifinalevindere i en sidste og afgørende dyst på Wembley den 24. maj.
I den anden semifinale vandt Bristol City 2-1 ude over Crystal Palace lørdag.
I Italien har kampen om mesterskabet udviklet sig til lidt af en gyser. Og Inter har kun sig selv at takke for ikke at have afgjort sagerne for længst. På eget græs satte de forsvarende mestre to gange en føring over styr hjemme mod Siena søndag eftermiddag.
Dermed snublede Inter overraskende for anden uge i træk, og klubben skal nu i sidste spillerunde ud i en svær udebanekamp mod nedrykningstruede Parma. Kampen mod Siena endte 2-2. Roma sørgede for at gøre deres til at skabe spænding i kampen om det italienske mesterskab ved at vinde 2-1 hjemme over Atalanta. Romerne er nu kun et sølle point efter Inter og møder Catania hjemme i sidste runde.
Kampen om Champions League-placeringerne tog også en ekstra drejning, da Fiorentina overhalede Milan på fjerdepladsen. Martin Jørgensen spillede hele kampen for Fiorentina i sejren på 3-1 hjemme over Parma, mens Milan endnu en gang skuffede, da de tabte på udebane med 0-2 til oprykkerne Napoli.
Michael Maze bliver efter alt at dømme eneste danske deltager i bordtennis ved OL i Kina.
Finn Tugwell tabte søndag 3-4 til rumænske Constantin Cioti efter at have ført 5-2 i syvende og afgørende sæt. Rumæneren tog de følgende ni bolde på stribe og henviste Tugwell til en kamp om 19.-pladsen mod svenske Per Gerell ved OL-kvalifikationsturneringen i Budapest.
Selv hvis danskeren vinder den kamp er det næppe nok til at indløse billet til OL.
Ifølge bordtennisunionen forventes det, at der er 16 eller 17 OL-pladser på spil i Budapest, og Tugwell kan derfor kun komme ind i OL-varmen, hvis flere af de kvalificerede OL-deltagere bliver skadet.
 
Som det længe har været forventet, forlader Thomas Gravesen Everton til sommer, når hans et år lange lejeaftale udløber.
- Thomas Gravesen forlader os, når hans lejeaftale udløber. Han fortjener en tak for begge hans perioder her, og vi ønsker ham det bedste i fremtiden, siger manager David Moyes.
Gravesen har været meget skadet i Everton, og danskeren er i perioden startet inde i blot tre kampe, mens han er indskiftet i yderligere otte.
Nu venter en formentlig hård kamp for at komme på holdet i Celtic.
Danmark åbnede Thomas Cup-turneringen, VM for hold, i Jakarta med en sikker 5-0 sejr over New Zealand.
Peter Gade gjorde comeback efter en lang skadespause og spillede andensingle. Kenneth Jonassen var førstesingle, mens Joachim Persson sørgede for den tredje sejr i single.
Lars Paaske/Jonas Rasmussen og Jens Eriksen/Martin Lundgaard Hansen vandt hver sin double.
Mandag gælder det Japan.
Kvinderne indledte den tilsvarende Uber Cup-turnering med en 4-1-sejr over New Zealand.
Camilla Sørensen tabte som den eneste en kamp i damesingle, hvor både Tine Rasmussen og Nanna Brosolat Jensen vandt. Mie Schjøtt Kristensen/Christinna Pedersen og Helle Nielsen/Marie Røpke vandt de to damedoubler.
Kvinderne står over for Malaysia mandag.
Ciudad Real fra Spanien vandt temmelig overraskende mændenes Champions League.
Holdet tabte hjemme den første kamp mod THW Kiel, men imponerede stort i returkampen i Tyskland søndag. Her sejrede Torsten Laen & Co. med 31-25 og fik dermed en samlet sejr på 58-54.
Kort før tid, da kampen var afgjort, opstod der masseslagsmål blandt spillere og ledere. Også flere af de 10.250 tilskuere deltog i løjerne, før roen genoprettedes og kampen spillet færdig.
Torsten Laen scorede to mål for Ciudad.                                       
Lørdag erobrede Chris Anker Sørensen den hvide ungdomstrøje i cykelløbet Giro d'Italia, og søndag forsvarede den unge danske bjergrytter trøjen på fornemste vis.
Og ikke nok med det. Chris Anker Sørensen kom i mål få sekunder efter en lille gruppe på fem på 2. etape fra Cefalù til målet Agrigento, hvor etapens 207 kilometer til Sørensens fordel blev afsluttet med en stigning.
Danskeren kunne ikke helt følge etapevinderen Riccardo Ricco fra Saunier Duval, men danskerens tid rakte til, at han overtog den samlede tredjeplads i det italienske etapeløb.
Ny mand i den lyserøde førertrøje er Liquigas' Franco Pellizotti fra Italien, der overtog trøjen fra amerikanske Christian Vande Velde fra Slipstream, som er ny toer i klassementet foran danskeren.
At miste førertrøjen var ikke eneste nedtur søndag for den tidligere CSC-rytter Vande Velde, der også måtte konstatere, at holdkammeraten David Zabriskie udgik på anden etape efter et styrt.
Da Rasmus Würtz skiftede til FC København fra AaB, var det ventet, at han skulle være det nye omdrejningspunkt efter svenskeren Tobias Linderoth. Men fra at være en af AaB's store profiler er det næsten kun gået ned ad bakke for nordjyden.
Og presset i hovedstaden har påvirket Würtz, erkender han overfor Jylland-Posten.
- Specielt Benfica-kampen i efteråret påvirkede mig. Der blev sat spørgsmålstegn ved én som spiller og så videre, og sådan er det i medierne. Det er meget sort og hvidt. Der tog jeg det for meget til mig i forhold til, hvad jeg skulle, og det er nogle af de ting, som jeg har lært af, siger Rasmus Würtz til avisen.
En stor del af foråret har Würtz siddet udenfor med en lyskeskade og er af samme grund heller ikke med mod sin tidligere klub i mandagens topopgør i SAS-ligaen.
 
 
Trods sygdom lykkedes det Jesper Vesterstrøm at sejle en tredjeplads hjem ved årets første grandprix-stævne i Formula windsurfing.
Stævnet i Portugal blev sejlet over fem dage, og på andendagen måtte Jesper Vesterstrøm på hospitalet med hoste og opkast. Men udstyret med medicin formåede han at dulme symptomerne og gennemføre samtlige sejladser.
- Det har været ekstremt hårdt. Der var syv ud af top 10 sejlere fra VM, så der blev ikke givet ved dørene. Jeg havde en målsætning om at komme helt til tops, men med en virus i kroppen havde jeg ikke det sidste, der skulle til. Men med alt taget i betragtning er det faktisk et rigtigt godt resultat, når jeg tænker tilbage på VM, hvor jeg sluttede som nr. ni i topform, og at jeg så nu kan levere en tredjeplads uden at være på toppen - i et skarpt felt, forklarer Jesper Vesterstrøm.
Næste opgave for windsurferen bliver, når World Grand Prix Tour sejles i Polen den 4. til 7. juni.
1. Gonzarlo Costa Howell, Argentina 2. Steve Allen, Australien 3. Jesper Vesterstrøm, Danmark
Mens Manchester United fejrede endnu et engelsk mesterskab, var der uro på både de ydre og de indre linjer hos bysbørnene fra Manchester City. Middlesbrough vandt hjemme 8-1, hvilket var sæsonens største sejr i Premier League - og var manager Sven-Göran Eriksson ikke populær i forvejen hos klubejer Thaksin Shinawatra, blev det næppe bedre af dagens indsats.
Svenskeren talte da også om sin egen fremtid i klubben umiddelbart efter kampen.
- Problemet er, at vi må tale ansigt til ansigt og se, hvad klubben ønsker nu. Usikkerheden er ikke godt for nogen. Jeg håber, at der vil blive en eller anden form for møde. Det bør ske nu, da ligaen er færdig. Det er vigtigt for klubben i forhold til næste sæson, sagde Eriksson, der for flere uger siden læste i pressen, at rigmanden Thaksin ikke har været tilfreds med resultaterne i denne sæson, hvor klubben slutter som nr. 9.
Mange City-fans hylder ellers deres manager, der bl.a. har ført klubben til to ligasejre over Man. United, men Thaksin er skuffet over, at holdet ikke har kvalificeret sig til at spille europæisk fodbold i næste sæson, og agter ifølge mange forlydender at sparke Eriksson ud.
Ironisk nok ser det ud til, at holdet rent faktisk kommer med i UEFA Cup'en, fordi England får en plads via fair play-regnskabet.
Om dagens kamp erkendte Eriksson, at det ikke var godt nok:
- Når man taber sådan her, er det rædselsfuldt. Vi var slet ikke på banen - holdet var helt væk, og det var pinligt for alle.
ExternalContent
AGF og Brøndby delte point i et 1-1-opgør på et bagende varmt stadion i Århus i søndagens sene Superliga-kamp.
Foran 11.124 tilskuere havde gæsterne en vis overvægt i spillet i starten af opgøret uden at vise skarphed i de afgørende øjeblikke.
Men efter en halv time sendte altid hyperaktive Samuel Holmén i en aflevering i dybden ind til Martin Ericsson, som i to omgange sendte bolden ind bag Steffen Rasmussen i AGF's mål.
Fem minutter senere var hjemmeholdet meget tæt på at udligne, da Jens Gjesing havde et godt frisparksforsøg, som Stephan Andersen måtte ud i fuld længde for at redde til hjørnespark.
AGF sluttede halvlegen bedste af, men det forblev ved den spinkle Brøndby-føring ved pausen.
Efter pausen fortsatte hjemmeholdet med de nærgående forsøg. Med 17 minutter igen var AGF's Jesper Blicher ufattelig tæt på at udligne, men Stephan Andersen stod imellem venstrekanten og en scoring.
Det så ud til at Brøndby skulle hive den smalle sejr hjem, men i kampens sidste minut kom forløsningen for hjemmeholdet, da Anders Kure efter presspil passerede den ellers velspillende Brøndby-målmand.   
Med det ene point har AGF nu ni point ned til Lyngby og Viborg, som mødes mandag, under stregen. Brøndby er nu på syvendepladsen, men kan overhales af både Esbjerg og Randers på de næste pladser.                                          
ExternalContent
Manchester Uniteds nuværende højre back Wes Brown kan se frem til en plads på bænken efter sommerferien.
I store dele af denne sæson har han ellers vikarieret på Gary Nevilles position med succes, men ifølge Alex Ferguson bliver 33-årige Gary Neville førstevalg på pladsen næste sæson.
- Gary Neville spiller næste sæson, og han vil komme til at starte på højre back. Det er jeg sikker på, siger Alex Ferguson til Mail on Sunday.
For andet år i træk måtte Chelsea nøjes med andenpladsen i den engelske Premier League i fodbold. Efterfølgende roste Chelseas manager, Avram Grant, mestrenes manger, Alex Ferguson.
- Jeg vil gerne sige tillykke til Manchester United og Alex Ferguson. Han er en fantastisk manager og en fantastisk person, siger Avram Grant, hvis hold den 21. maj møder netop Manchester United i Champions League-finalen.
Chelsea sluttede ligasæsonen af med et skuffende 1-1-resultat hjemme over Bolton. London-klubbens anfører John terry måtte endda hjælpes fra banen med en albueskade efter et sammenstød med sin målmand Petr Cech og Boltons Kevin Davies. Men Terry regner med at være klar til finalen, der spilles i Moskva.
- Der er ikke noget brækket, så jeg burde blive klar. Jeg krydser fingre, fortæller Terry.
Manchester United sluttede med en 2-0-sejr ude over Wigan to point foran Chelsea.
Når FC København mandag skal forsøge at forhindre AaB i at vinde DM-gulvet på københavnernes hjemmebane, må Parkens hjemmehold undvære landsholdsspiller Jesper Grønkjær.
Den hurtige kantspiller skal tirsdag opereres for den skade i menisken, som har generet ham i store dele af forårssæsonen.
- Han har ikke trænet ordentligt de seneste fire, fem, seks uger. Det var bare et spørgsmål om tid, før han skulle have operationen. Der var ingen vej uden om. Han var i så dårlig kondition, at vi følte, at vi fik for lidt ud af at bruge ham, og derfor vælger vi at tage operationen nu, siger FCK-træner Ståle Solbakken til bold.dk.
Hvor længe Grønkjær skal holde pause efter operationen er endnu uvist.
De kommende OL-deltagere i toer uden styrmand, Morten Ølgaard og Thomas Larsen, blev nummer seks og sidst i finalefeltet ved World Cup-stævnet i München.
Duoen kunne følge med det øvrige finalefelt i de første 1000 meter, men siden tabte de fart og blev sat med flere bådlængder.
Letvægtsfireren med Eskild Ebbesen, Thomas Ebert, Mads Andersen og Bo Helleberg vandt B-finalen, men de har stadig et stykke vej til at kunne forsvare OL-guldet fra Athen.
I kvindernes toer uden styrmand blev Fie Udby og Lea Jakobsen nummer tre i B-finalen. De håber på en OL-kvalifikation ved et stævne i juni måned.
Morten Jørgensen og Kasper Jørgensen vandt til gengæld guld i den ikke-olympiske bådklasse letvægtstoeren.
Manchester United overvandt presset og sikrede sig det engelske mesterskab på sidste spilledag med 2-0 sejr i Wigan. Cristiano Ronaldo scorede før pausen på et straffespark, og veteranen Ryan Giggs fjernede den sidste tvivl ti minutter før tid.
.
Samtidig fik Chelsea kun 1-1 hjemme mod Bolton, der udlignede i sidste minut, men selv ikke en sejr havde været nok for Chelsea, der nøjes med sølv - akkurat ligesom sidste år, da Man. United også trak det længste strå.
Chelsea har dog chance for revanche, når de to hold mødes i Champions League-finalen i Moskva 21. maj.
Det er 17. gang, at Manchester United vinder mesterskabet, og manager Alex Ferguson har allerede sat sig et nyt mål: At tangere og slå Liverpools rekord som den mest vindende klub i ligasammenhæng. Liverpool står noteret for 18 triumfer i den bedste engelske fodboldrække.
- Det kommer til at ske. Det her hold udvikler sig konstant. Vi har et ungt hold, og der er en masse år tilbage i dem, lyder det fra Ferguson.
- Hvis vi vinder Champions League kan jeg med sikkerhed sige, at det her hold er det bedste, jeg nogensinde har haft, siger Ferguson, som i 1999 ellers så sit daværende hold vinde både Premier League, Champions League og FA Cup'en.
Stiftet: 1878 som Newton Heath Lancashire & Yorkshire Railway FC, navnet Manchester United fik klubben i 1902.
Stadion: Old Trafford, 76.000 pladser.
Manager: Sir Alex Ferguson.
Titler i England:
Premier League: 17 (1908, 1911, 1952, 1956, 1957, 1965, 1967, 1993, 1994, 1996, 1997, 1999, 2000, 2001, 2003, 2007 og 2008).
FA Cup: 11 (1909, 1948, 1963, 1977, 1983, 1985, 1990, 1994, 1996, 1999, 2004, Manchester United spiller den 19. maj 2007 finale mod Chelsea).
Liga Cup: 2 (1992, 2006)
Titler i Europa:
Champions League (mesterholdenes Europa Cup): 2 - 1999 og 1968. (Er i finalen igen i år, hvor holdet møder Chelsea den 21. maj i Moskva)
Pokalvindernes Europa Cup: 1991
Den Europæiske Super Cup: 1991
ExternalContent
Søren Hansen faldt fire pladser tilbage på tredjedagen af The Players Championship i Florida.
Med en birdie og to bogeys, og altså efter en runde i et slag over par for anden dag i træk, daler han ned til en placering som nummer 20 inden sidste runde.
Paul Goydos fra USA har overtaget føringen et slag bedre end landsmanden Kenny Perry, som havde teten efter andendagen. Søren Hansen har otte slag op til Goydos.
Thomas Kahlenberg og Auxerre spiller også i den bedste franske række i næste sæson.
Selv om holdet lørdag aften tabte 0-3 ude til Monaco, betød nederlagene til både Lens og Toulouse, at Auxerre er sikker på at blive i ligaen med blot én spillerunde tilbage.
Kahlenberg spillede hele kampen for Auxerre.
Det blev en underholdende kamp, da Horsens og OB søndag spillede 2-2, og gæsterne kunne være mest tilfreds med resultatet, efter at de måtte spille kampens sidste 89 minutter med kun ti mand.
AC Horsens gav bolden op og spillede den fremad, og i feltet faldt Henrik Hansen omkuld i feltet efter en nærkamp med Atle Roar Håland. Da var der kun spillet ti sekunder. Dommer Henrik Kragh pegede på pletten og hev det røde kort frem, og så måtte Håland forlade banen. OB'erne protesterede voldsomt, og både straffespark og udvisning forekom da også hårdt dømt, eftersom nordmanden faktisk ramte bolden.
Men Henrik Hansen udnyttede chancen sikkert, og så var det op ad bakke for fynboerne, der kæmper for medaljer.
Pudsigt nok udviklede kampen sig hurtigt i fynsk favør. Horsens skabte ikke noget, hvorimod gæsternes ti mand lagde et godt pres på hjemmeholdet, og det gav pote efter et lille kvarter. Cristian Bolaños sendte bolden på tværs i feltet, og Baye Djiby Fall fik rigeligt med tid og plads til at sparke bolden i mål fra tæt hold.
Efter en halv time var den gal igen i Horsens-forsvaret, og igen var det med Cristian Bolaños som kreatør. Costaricanerens skarpe frisparksbold fra venstre side havnede i mål, efter at Hans Henrik Andreasen havde snittet den let.
Horsens havde fortsat ikke meget at byde ind med, og det var først i de sidste minutter af halvlegen, at hjemmeholdet skabte noget, der lignede en chance.
Men efter pausen så det ganske anderledes ud. Horsens lagde et voldsomt tryk på gæsterne, der blev mere og mere trætte, som kampen skred frem, og efter en serie af gode chancer - og et par "måske-straffespark", der ikke blev dømt - scorede Henrik Hansen til 2-2 med sit 12. superligamål i denne sæson. Og hvilket ét. Rawez Lawan headede et fremlæg skråt tilbage i feltet, og her stod Hansen klar til at flugte den ind i det fjerne hjørne uden chance for målmand Arek Onyszko.
Og netop som man troede, at Horsens nu ville kaste alt frem for at få alle tre point, gik holdet igen ned i tempo og fik aldrig rigtig skabt noget, der kunne sikre sejren. Så 2-2 var et naturligt resultat af kampen.
Horsens er fortsat nr. fem i Superligaen, mens OB, der har spillet uafgjort i halvdelen af sæsonens foreløbig 30 kampe, overhalede FCK på tredjepladsen - takket være en bedre målscore. Men de for-svarende mestre kan tilbageerobre bronzepladsen med point i hjemmekampen 2. Pinsedag mod AaB's mesterskabsfavoritter.
ExternalContent
Hverken træner og direktør fra OB kunne efter søndagens kamp forstå, at holdets norske forsvarsklippe Atle Roar Håland fik rødt kort et minut inde i 2-2-kampen mod Horsens. Udvisningen kostede tilmed et mål på det efterfølgende straffe, og det kan betyde nul medaljer til OB, frygter træner Lars Olsen.
- Det afgør måske medaljekampen. Vi er i 30. spillerunde. Og det er jo forfærdeligt, hvis en dommerfejl skal afgøre medaljerne, sagde Lars Olsen.
OB's direktør, Kim Brink, tvivler slet ikke på, at kendelsen var en dommerfejl, og derfor vælger klubben nu at protestere til DBU over det røde kort. Pointtabet kan klubben ikke gøre noget ved, men Kim Brink håber på, at DBU vil overveje Atle Roar Hålands røde kort, der ellers giver to spilledages karantæne.
- Med de regler, der er, sker det ekstremt sjældent, at der bliver lavet om på kendelser. Men vi håber alligevel, at DBU vil tage kortet op til overvejelse. Det røde kort er jo helt ude af proportioner, sagde Kim Brink efter kampen.
Vinder FC København mandagens kamp mod topholdet AaB, har OB tre point op til bronzemedaljerne.
Forsvarsspilleren Marco Materazzi bliver utvivlsomt den helt store syndebuk for Inter, hvis Milano-klubben ikke vinder det italienske mesterskab i fodbold i næste weekend.
Søndag kunne Materazzi med lidt over 10 minutter tilbage af hjemmekampen mod Siena have sikret Inter Serie A-titlen på ny, men forsvarsspilleren måtte se sit straffespark reddet let af udeholdets målmand ved stillingen 2-2, som kampen også sluttede.
Forinden havde Materazzi og holdkammeraten angriberen Julio Cruz diskuteret heftigt om, hvorvidt han selv eller Cruz skulle tage straffesparket.
- Jeg er ked af det. Jeg skulle have ladet Julio sparke, og jeg har sagt undskyld til ham. Nu må vi samle hinanden op og tænke på Parma-kampen, som bliver en finale, sagde Materazzi efterfølgende.
Inter er blot et point foran Roma inden sidste spillerunde, hvor Inter gæster Parma, mens Roma hjemme tager imod Catania.
FCK Håndbold er fortsat uden trofæer.
Nederlaget på fire mål fra det første opgør mod Nordhorn i EHF Cup-finalen blev for stor en mundfuld for københavnerne i returkampen hjemme i Frederiksberg Hallen.
Så det var en skuffet Klavs Bruun Jørgensen, der forklarede den utilstrækkelige sejr på 30-29.
- Jeg synes, vi igen viser, at vi åbenbart ikke er rutinerede nok. Nordhorn er måske mere vandt til at spille sådan nogle kampe her, hvor der bliver gået sådan til den. Og det bliver vi straffet for. Og vi straffer også os selv ved at brænde så meget på Gentzel. Han er en god målmand, men de 100 procents chancer vi har, skal vi sætte ind, hvis vi vil vinde en finale, siger Klavs Bruun Jørgensen til DR Sporten.
Han mener dog ikke nederlaget får negativ indflydelse på det københavnske hold, når det fredag tager hul på DM-finalerne mod GOG.
- Vi er i et mentalt gear nu, som er ret højt. Nu har vi spillet to kampe med fuld smæk på og mange tilskuere i hallerne. Så vi er klar til det. Så må vi se, om det er godt eller skidt for GOG, at de har haft en pause på længere tid, forklarer Bruun Jørgensen.
Det lykkedes ikke for FCK's herrer at vinde EHF Cuppen mod tyske Nordhorn.
Hjemme på Frederiksberg vandt FCK godt nok returkampen 30-29, men med en samlet score på 60-57 kunne tyskerne hæve pokalen.
Københavnerne skulle altså indhente en tysk firemålsføring og indledte kampen rigtig godt, hvor defensiven holdt de tyske gæster nede på fire scoringer i det første kvarter, mens FCK havde sendt bolden i nettet syv gange.
Men den 39-årige, svenske målmand Peter Gentzel var helt suveræn i Nordhorn-målet. Gang på gang pillede han brodden af FCK-spillernes skud, og det tyske hold gik til pause foran 13-12.
Tyskerne fik en dobbeltudvisning kort efter pausen, men det formåede hjemmeholdet ikke helt at udnytte. For selv med to mand færre på banen, kom Nordhorn frem til chancer, som de udnyttede.
FCK's norske keeper Steiner Ege kunne også tage med hænder. Så hjemmeholdet var i stand til komme foran med to 13 minutter før tid. Men Nordhorn fulgte trop, og FCK formåede ikke at trække afgørende fra.
 
Hverken træner og direktør fra OB kunne efter søndagens kamp forstå, at holdets norske forsvarsklippe Atle Roar Håland fik rødt kort et minut inde i 2-2-kampen mod Horsens. Udvisningen kostede tilmed et mål på det efterfølgende straffe, og det kan betyde nul medaljer til OB, frygter træner Lars Olsen.
- Det afgør måske medaljekampen. Vi er i 30. spillerunde. Og det er jo forfærdeligt, hvis en dommerfejl skal afgøre medaljerne, sagde Lars Olsen.
OB's direktør, Kim Brink, tvivler slet ikke på, at kendelsen var en dommerfejl, og derfor vælger klubben nu at protestere til DBU over det røde kort. Pointtabet kan klubben ikke gøre noget ved, men Kim Brink håber på, at DBU vil overveje Atle Roar Hålands røde kort, der ellers giver to spilledages karantæne.
- Med de regler, der er, sker det ekstremt sjældent, at der bliver lavet om på kendelser. Men vi håber alligevel, at DBU vil tage kortet op til overvejelse. Det røde kort er jo helt ude af proportioner, sagde Kim Brink efter kampen.
Vinder FC København mandagens kamp mod topholdet AaB, har OB tre point op til bronzemedaljerne.
Da Rasmus Würtz skiftede til FC København fra AaB, var det ventet, at han skulle være det nye omdrejningspunkt efter svenskeren Tobias Linderoth. Men fra at være en af AaB's store profiler er det næsten kun gået ned ad bakke for nordjyden.
Og presset i hovedstaden har påvirket Würtz, erkender han overfor Jylland-Posten.
- Specielt Benfica-kampen i efteråret påvirkede mig. Der blev sat spørgsmålstegn ved én som spiller og så videre, og sådan er det i medierne. Det er meget sort og hvidt. Der tog jeg det for meget til mig i forhold til, hvad jeg skulle, og det er nogle af de ting, som jeg har lært af, siger Rasmus Würtz til avisen.
En stor del af foråret har Würtz siddet udenfor med en lyskeskade og er af samme grund heller ikke med mod sin tidligere klub i mandagens topopgør i SAS-ligaen.
 
 
Ciudad Real fra Spanien vandt temmelig overraskende mændenes Champions League.
Holdet tabte hjemme den første kamp mod THW Kiel, men imponerede stort i returkampen i Tyskland søndag. Her sejrede Torsten Laen & Co. med 31-25 og fik dermed en samlet sejr på 58-54.
Kort før tid, da kampen var afgjort, opstod der masseslagsmål blandt spillere og ledere. Også flere af de 10.250 tilskuere deltog i løjerne, før roen genoprettedes og kampen spillet færdig.
Torsten Laen scorede to mål for Ciudad.                                       
Lørdag erobrede Chris Anker Sørensen den hvide ungdomstrøje i cykelløbet Giro d'Italia, og søndag forsvarede den unge danske bjergrytter trøjen på fornemste vis.
Og ikke nok med det. Chris Anker Sørensen kom i mål få sekunder efter en lille gruppe på fem på 2. etape fra Cefalù til målet Agrigento, hvor etapens 207 kilometer til Sørensens fordel blev afsluttet med en stigning.
Danskeren kunne ikke helt følge etapevinderen Riccardo Ricco fra Saunier Duval, men danskerens tid rakte til, at han overtog den samlede tredjeplads i det italienske etapeløb.
Ny mand i den lyserøde førertrøje er Liquigas' Franco Pellizotti fra Italien, der overtog trøjen fra amerikanske Christian Vande Velde fra Slipstream, som er ny toer i klassementet foran danskeren.
At miste førertrøjen var ikke eneste nedtur søndag for den tidligere CSC-rytter Vande Velde, der også måtte konstatere, at holdkammeraten David Zabriskie udgik på anden etape efter et styrt.
De kommende OL-deltagere i toer uden styrmand, Morten Ølgaard og Thomas Larsen, blev nummer seks og sidst i finalefeltet ved World Cup-stævnet i München.
Duoen kunne følge med det øvrige finalefelt i de første 1000 meter, men siden tabte de fart og blev sat med flere bådlængder.
Letvægtsfireren med Eskild Ebbesen, Thomas Ebert, Mads Andersen og Bo Helleberg vandt B-finalen, men de har stadig et stykke vej til at kunne forsvare OL-guldet fra Athen.
I kvindernes toer uden styrmand blev Fie Udby og Lea Jakobsen nummer tre i B-finalen. De håber på en OL-kvalifikation ved et stævne i juni måned.
Morten Jørgensen og Kasper Jørgensen vandt til gengæld guld i den ikke-olympiske bådklasse letvægtstoeren.
Trods sygdom lykkedes det Jesper Vesterstrøm at sejle en tredjeplads hjem ved årets første grandprix-stævne i Formula windsurfing.
Stævnet i Portugal blev sejlet over fem dage, og på andendagen måtte Jesper Vesterstrøm på hospitalet med hoste og opkast. Men udstyret med medicin formåede han at dulme symptomerne og gennemføre samtlige sejladser.
- Det har været ekstremt hårdt. Der var syv ud af top 10 sejlere fra VM, så der blev ikke givet ved dørene. Jeg havde en målsætning om at komme helt til tops, men med en virus i kroppen havde jeg ikke det sidste, der skulle til. Men med alt taget i betragtning er det faktisk et rigtigt godt resultat, når jeg tænker tilbage på VM, hvor jeg sluttede som nr. ni i topform, og at jeg så nu kan levere en tredjeplads uden at være på toppen - i et skarpt felt, forklarer Jesper Vesterstrøm.
Næste opgave for windsurferen bliver, når World Grand Prix Tour sejles i Polen den 4. til 7. juni.
1. Gonzarlo Costa Howell, Argentina 2. Steve Allen, Australien 3. Jesper Vesterstrøm, Danmark
Danmark åbnede Thomas Cup-turneringen, VM for hold, i Jakarta med en sikker 5-0 sejr over New Zealand.
Peter Gade gjorde comeback efter en lang skadespause og spillede andensingle. Kenneth Jonassen var førstesingle, mens Joachim Persson sørgede for den tredje sejr i single.
Lars Paaske/Jonas Rasmussen og Jens Eriksen/Martin Lundgaard Hansen vandt hver sin double.
Mandag gælder det Japan.
Kvinderne indledte den tilsvarende Uber Cup-turnering med en 4-1-sejr over New Zealand.
Camilla Sørensen tabte som den eneste en kamp i damesingle, hvor både Tine Rasmussen og Nanna Brosolat Jensen vandt. Mie Schjøtt Kristensen/Christinna Pedersen og Helle Nielsen/Marie Røpke vandt de to damedoubler.
Kvinderne står over for Malaysia mandag.
Når FC København mandag skal forsøge at forhindre AaB i at vinde DM-gulvet på københavnernes hjemmebane, må Parkens hjemmehold undvære landsholdsspiller Jesper Grønkjær.
Den hurtige kantspiller skal tirsdag opereres for den skade i menisken, som har generet ham i store dele af forårssæsonen.
- Han har ikke trænet ordentligt de seneste fire, fem, seks uger. Det var bare et spørgsmål om tid, før han skulle have operationen. Der var ingen vej uden om. Han var i så dårlig kondition, at vi følte, at vi fik for lidt ud af at bruge ham, og derfor vælger vi at tage operationen nu, siger FCK-træner Ståle Solbakken til bold.dk.
Hvor længe Grønkjær skal holde pause efter operationen er endnu uvist.
FCK Håndbold er fortsat uden trofæer.
Nederlaget på fire mål fra det første opgør mod Nordhorn i EHF Cup-finalen blev for stor en mundfuld for københavnerne i returkampen hjemme i Frederiksberg Hallen.
Så det var en skuffet Klavs Bruun Jørgensen, der forklarede den utilstrækkelige sejr på 30-29.
- Jeg synes, vi igen viser, at vi åbenbart ikke er rutinerede nok. Nordhorn er måske mere vandt til at spille sådan nogle kampe her, hvor der bliver gået sådan til den. Og det bliver vi straffet for. Og vi straffer også os selv ved at brænde så meget på Gentzel. Han er en god målmand, men de 100 procents chancer vi har, skal vi sætte ind, hvis vi vil vinde en finale, siger Klavs Bruun Jørgensen til DR Sporten.
Han mener dog ikke nederlaget får negativ indflydelse på det københavnske hold, når det fredag tager hul på DM-finalerne mod GOG.
- Vi er i et mentalt gear nu, som er ret højt. Nu har vi spillet to kampe med fuld smæk på og mange tilskuere i hallerne. Så vi er klar til det. Så må vi se, om det er godt eller skidt for GOG, at de har haft en pause på længere tid, forklarer Bruun Jørgensen.
AGF og Brøndby delte point i et 1-1-opgør på et bagende varmt stadion i Århus i søndagens sene Superliga-kamp.
Foran 11.124 tilskuere havde gæsterne en vis overvægt i spillet i starten af opgøret uden at vise skarphed i de afgørende øjeblikke.
Men efter en halv time sendte altid hyperaktive Samuel Holmén i en aflevering i dybden ind til Martin Ericsson, som i to omgange sendte bolden ind bag Steffen Rasmussen i AGF's mål.
Fem minutter senere var hjemmeholdet meget tæt på at udligne, da Jens Gjesing havde et godt frisparksforsøg, som Stephan Andersen måtte ud i fuld længde for at redde til hjørnespark.
AGF sluttede halvlegen bedste af, men det forblev ved den spinkle Brøndby-føring ved pausen.
Efter pausen fortsatte hjemmeholdet med de nærgående forsøg. Med 17 minutter igen var AGF's Jesper Blicher ufattelig tæt på at udligne, men Stephan Andersen stod imellem venstrekanten og en scoring.
Det så ud til at Brøndby skulle hive den smalle sejr hjem, men i kampens sidste minut kom forløsningen for hjemmeholdet, da Anders Kure efter presspil passerede den ellers velspillende Brøndby-målmand.   
Med det ene point har AGF nu ni point ned til Lyngby og Viborg, som mødes mandag, under stregen. Brøndby er nu på syvendepladsen, men kan overhales af både Esbjerg og Randers på de næste pladser.                                          
ExternalContent
Christian Bladt knockout besejrede lørdag aften Norman Schuster på tyskerens hjemmebane i Halle og er dermed interkontinentalmester i WBO-regi.
Weltervægteren slog til i sjette omgang mod den tyske forhåndsfavorit og vandt dermed sin tredje sejr på godt en måned.
Den 33-årige bokser har overstået en tre måneder lang karantæne, hvor han afleverede en dopingprøve, der indeholdt spor af hash efter en kamp i oktober sidste år.
Søren Hansen faldt fire pladser tilbage på tredjedagen af The Players Championship i Florida.
Med en birdie og to bogeys, og altså efter en runde i et slag over par for anden dag i træk, daler han ned til en placering som nummer 20 inden sidste runde.
Paul Goydos fra USA har overtaget føringen et slag bedre end landsmanden Kenny Perry, som havde teten efter andendagen. Søren Hansen har otte slag op til Goydos.
Den franske cykelrytter Stephane Auge fra Cofidis-mandskabet sikrede sig søndag den samlede sejr i etapeløbet Fire dage ved Dunkerque.
Den norske sprinter Thor Hushovd fra Credit Agricole vandt søndagens sidste etape efter 128 kilometer. Hushovd sprintede sig til sejren i målbyen Dunkerque.
Det blev en underholdende kamp, da Horsens og OB søndag spillede 2-2, og gæsterne kunne være mest tilfreds med resultatet, efter at de måtte spille kampens sidste 89 minutter med kun ti mand.
AC Horsens gav bolden op og spillede den fremad, og i feltet faldt Henrik Hansen omkuld i feltet efter en nærkamp med Atle Roar Håland. Da var der kun spillet ti sekunder. Dommer Henrik Kragh pegede på pletten og hev det røde kort frem, og så måtte Håland forlade banen. OB'erne protesterede voldsomt, og både straffespark og udvisning forekom da også hårdt dømt, eftersom nordmanden faktisk ramte bolden.
Men Henrik Hansen udnyttede chancen sikkert, og så var det op ad bakke for fynboerne, der kæmper for medaljer.
Pudsigt nok udviklede kampen sig hurtigt i fynsk favør. Horsens skabte ikke noget, hvorimod gæsternes ti mand lagde et godt pres på hjemmeholdet, og det gav pote efter et lille kvarter. Cristian Bolaños sendte bolden på tværs i feltet, og Baye Djiby Fall fik rigeligt med tid og plads til at sparke bolden i mål fra tæt hold.
Efter en halv time var den gal igen i Horsens-forsvaret, og igen var det med Cristian Bolaños som kreatør. Costaricanerens skarpe frisparksbold fra venstre side havnede i mål, efter at Hans Henrik Andreasen havde snittet den let.
Horsens havde fortsat ikke meget at byde ind med, og det var først i de sidste minutter af halvlegen, at hjemmeholdet skabte noget, der lignede en chance.
Men efter pausen så det ganske anderledes ud. Horsens lagde et voldsomt tryk på gæsterne, der blev mere og mere trætte, som kampen skred frem, og efter en serie af gode chancer - og et par "måske-straffespark", der ikke blev dømt - scorede Henrik Hansen til 2-2 med sit 12. superligamål i denne sæson. Og hvilket ét. Rawez Lawan headede et fremlæg skråt tilbage i feltet, og her stod Hansen klar til at flugte den ind i det fjerne hjørne uden chance for målmand Arek Onyszko.
Og netop som man troede, at Horsens nu ville kaste alt frem for at få alle tre point, gik holdet igen ned i tempo og fik aldrig rigtig skabt noget, der kunne sikre sejren. Så 2-2 var et naturligt resultat af kampen.
Horsens er fortsat nr. fem i Superligaen, mens OB, der har spillet uafgjort i halvdelen af sæsonens foreløbig 30 kampe, overhalede FCK på tredjepladsen - takket være en bedre målscore. Men de for-svarende mestre kan tilbageerobre bronzepladsen med point i hjemmekampen 2. Pinsedag mod AaB's mesterskabsfavoritter.
ExternalContent
Michael Maze bliver efter alt at dømme eneste danske deltager i bordtennis ved OL i Kina.
Finn Tugwell tabte søndag 3-4 til rumænske Constantin Cioti efter at have ført 5-2 i syvende og afgørende sæt. Rumæneren tog de følgende ni bolde på stribe og henviste Tugwell til en kamp om 19.-pladsen mod svenske Per Gerell ved OL-kvalifikationsturneringen i Budapest.
Selv hvis danskeren vinder den kamp er det næppe nok til at indløse billet til OL.
Ifølge bordtennisunionen forventes det, at der er 16 eller 17 OL-pladser på spil i Budapest, og Tugwell kan derfor kun komme ind i OL-varmen, hvis flere af de kvalificerede OL-deltagere bliver skadet.
 
Filipe Massa kørte sin Ferrari frem til sæsonens anden sejr, da han vandt det tyrkiske grandprix.                                                           Brasilianeren startede i pole position, og undervejs blev han overhalet Lewis Hamilton i McLaren-Mercedes, men Massas bil var klart hurtigere end englænderens, og dermed kunne Massa for tredje år i træk vinde i Tyrkiet.                                                    Den forsvarende verdensmester, Kimi Räikkönen, tog den tredje podieplads, og den finske Ferrari-kører fører derfor stadig i den samlede stilling.                                                         Räikkönen har 35 point, mens Massa og Hamilton begge har 28 efter fem løb. I konstruktørernes regnskab fører Ferrari suverænt, eftersom den røde racer har vundet fire ud af fem grandprixer.                                       
En rotte, der sneg sig ind på en McDonaldsrestaurant i den svenske by Göteborg, tvang restauranten til at lukke i 4 timer.
- Jeg skulle købe en is, og så var det nogen, der fik øje på rotten oppe på menutavlen. Den var ikke det mindste bange, og ganske stor, fortæller en af gæsterne til avisen Gøteborgs Posten, GP.
Restaurantchef, Eddie Eldebrink, var på plads efter 10 minutter.
- Vi lukkede restauranten for at kunne gøre lokalet rent. Og det tog lidt tid. Rotten løb frem og tilbage. Til sidst lykkedes det os at få den ud gennem døren, siger han til GP.
Rotten var i følge Eldebrink mellem 20-25 centimeter.
Al mad, som var taget frem skulle smides ud, og lokalet skulle desinficeres.
Eldebrink har aldrig tidligere været ude for en rotte i restauranten. I det hele taget er han overrasket over, at den kunne komme ind.
- Jeg gætter på, at den var kommet ind ad døren, siger han.
Slovakiet skuffede fælt i det indledende gruppespil ved VM i ishockey, men i nedrykningsspillet viste slovakkerne, at holdet trods alt hører til i A-gruppen.
Holdet slog Slovenien sikkert i det første møde og efter en sejr på 4-3 efter straffeslag i den anden kamp, overlever slovakkerne i det fine selskab med 2-0 i kampe.
Det samme gør Frankrig, der vandt 2-0 i kampe over Italien efter 6-4-sejr i den anden nedrykningskamp.
Dermed rykker Italien og Slovenien ned og bliver erstattet af Østrig og Ungarn. Østrig er tilbage i A-gruppen efter en enkelt sæson i B-gruppen, mens Ungarn er i A-gruppen for første gang i 70 år.
Det var bestemt ikke fordi, han kedede sig dernede i målet, tværtimod. Men derfor kunne Patrick Galbraith nok have ønsket sig en bedre aften som dansk ishockeymålmand i søndagens 2-7-nederlag til Schweiz ved A-VM.
Sønderjyske-keeperen, der blev kåret som kampens bedste spiller for Danmark, fik ikke megen hjalp af holdkammeraterne undervejs, og derfor måtte han tage imod 54 skud i alt fra schweizerne.
- Det var overhovedet ikke sjovt. Vi spillede ikke optimalt og kom tit til at se dumme ud, sagde Galbraith efter kampen, der fik muligheden for at blive skiftet ud når som helst i tredje periode, men han blev alligevel inde.
- Man lærer jo ikke noget af at sidde på bænken. Og det gjaldt jo stadig om at holde schweizerne nede på så få mål som muligt, fortalte sønderjyden med de canadiske aner efter kampen.
En bryllupsfest på Hotel Limfjorden i Thisted udviklede sig lørdag nat til et slagsmål mellem den 19-årige bruds stedfar og flere gæster.
På et tidspunkt slog den 72-årige stedfar bruden i ansigtet, og det fik flere gæster til at springe på ham, oplyser den vagthavende ved Midt- og Vestjyllands Politi.
- Han gav hende en på lampen, og det var der flere, som ikke var helt tilfreds med. Så han endte med at få et lag tæsk selv, så man var nødt til at tilkalde en ambulance, fortæller den vagthavende.
Den 72-årige mand blev indlagt på hospitalet, men ifølge politiets oplysninger slap han med overfladiske skrammer.
En 48-årig kvinde er blevet fængslet in absentia efter et overgreb på sin tante lørdag aften. Den 88-årige tante var ved at tage et tørklæde på i sit hjem i Helsingør, da niecen tilbød sin hjælp.
Men da niecen skulle binde knuden, strammede hun pludselig så hårdt til, at den ældre kvinde var døden nær og fik punktformede blødninger i øjnene, oplyser vagthavende ved Nordsjællands Politi.
- Kvinden overlevede og kontaktede selv politiet. Niecen er tidligere registreret i det psykiatriske system og er nu indlagt på afdelingen i Hillerød, siger den vagthavende.
Retten valgte at varetægtsfængsle den 48-årige i tre uger, som hun skal tilbringe med psykiatrisk behandling. Hun er sigtet for forsøg på manddrab.
Militærjuntaen i Burma har bøjet sig for det internationale pres. I disse minutter er fødevarer og andre fornødenheder fra FN's fødevareprogram på vej ud til de nødstedte burmesere efter at være tilbageholdt af militærjuntaen siden fredag.
Det fortæller Erika Jørgensen, der i Bangkok er souschef for FNs regionale fødevareprogram i Asien.
- Vi får lov til at distribuere dem efter vores regler, siger Erika Jørgensen til DR Nyheders udsendte i Bangkok, også kaldet Myanmar.
Allerede i går vendte stemningen, da nyankomne FN fly i Burmas hovedby Rangoon undgik at blive tilbageholdt.
Ifølge FN er der tale om et markant gennembrud, og man håber dermed fremover selv at kunne kontrollere den hjælp som kommer ind i landet:
- Vi tror på, at det er et grønt lys til at vi også kan begynde at flyve mere nødhjælpsudstyr ind, siger Erika Jørgensen.
Sporadiske sendinger nødhjælp bliver allerede delt ud i katastrofeområderne. Det gælder for eksempel nødhjælp fra Røde Kors.
FNs fødevareprogram har omkring 200 mand fast i landet. De har haft travlt med at omdirigere nødhjælp fra den fattige nordlige del af Burma og ned til Rangoon og det hårdt ramte sydlige floddelta.
Men den helt store koordinerede nødhjælpsaktion lader stadig vente på sig. Et stort antal nødhjælpsarbejdere fra hele verden står og tripper, blandt andet her i Bangkok, for at få visa, så de kan komme ind og hjælpe i Burma. Men hos FN håber man at flere nødhjælpsarbejdere snart tillades adgang til landet.
- Så vi kan begynde og lave den større distribution og begynde den store indsats. Det er det, der skal til før den million, eller endnu flere der har brug for hjælp, så får hjælp, siger Erika Jørgensen til DR Nyheder.
Shiamuslimske Hizbollah-sympatisører kom i dag i kamp med drusere øst for Libanons hovedstad, Beirut. Mindst fem mistede livet.
49 mennesker er dræbt under de seneste dages uroligheder i Libanon. Militser, der støtter Hizbollah, er stødt sammen med bevæbnede grupper, som bakker op bag den pro-vestlige regering.
Arabiske udenrigsministre drøftede i dag krisen, og de appellerer nu til parterne om at indgå våbenhvile.
Det er de værste interne uroligheder i Libanon siden den 15 år lange borgerkrig i 70'erne og 80'erne.
Serbiens vestligt orienterede præsident Boris Tadic og hans Demokratiske Parti har vundet en overbevisende sejr med 39 procent af stemmerne ved parlamentsvalget i dag, viser de foreløbige optællinger.
Derimod må Serbiens Radikale Parti, der går ind for en alliance med russerne, nøjes 28,5 procent af stemmerne, viser tallene.
- Endnu er det svært at sige, om præsidentens parti kan bruge fremgangen her til noget - altså om det kan danne regering. Omvendt så har de radikale, de yderligtgående nationalister, lidt et nederlag og er gået tilbage for første gang i mange år, siger DR Nyheders udsendte medarbejder Thomas Hjortsø.
Han fortæller fra Serbien, at stemningen i de radikales hovedkvarter er meget mat.
- Hvis de provestlige vinder valget og kan danne en regering, så bliver det sansynligvis noget, der kommer til at tage flere måneder. Men så vil det alt andet lige blive et Serbien, der får lettere ved at samarbejde med Europa. Og som har lettere ved at finde en mere mindelig løsning på situationen i Kosovo. Ikke ligefrem at anerkende Kosovo, men det vil bruge mere diplomatiske midler og vil først og fremmest satse på at komme ind i EU og derfra kæmpe videre for, at Kosovo bliver i Serbien, forklarer han.
Man skulle tro, at to hviledage ved A-VM ville have gjort underværker for de danske ishockeylandsholdsspillere oven på 1-8-nederlaget mod Sverige forleden. Men det var, som om danskerne sov over sig til kampen mod Schweiz, og først blev vækket af kukuret, da det var alt for sent. Da stod kampen ikke til at redde, og det endte derfor med et 2-7-nederlag.
Allerede fire minutter inde i første periode var stillingen 0-2. Sløjt dansk backspil gjorde, at schweizerne to gange fik lov at trække ned langs siden og skære ind foran mål og score. Det kom danskerne sig aldrig over, og resten af kampen kæmpede målmand Patrick Galbraith en enlig og ulige kamp for at begrænse det danske nederlag.
Den resterende kamp i mellemspillet mod Hviderusland natten til tirsdag får betydning for Danmarks verdensranglisteplacering og mulighed for at afholde OL-kvalifikation på hjemmebane.
Mål: 0-1 Andres Ambuhl, 0-2 Sandy Jeannin, 0-3 Marc Reichert, 0-4 Thierry Paterlini, 0-5 Paul di Pietro, 0-6 Philippe Furrer, 1-6 Morten Madsen, 2-6 Kim Staal, 2-7 Beat Forster
Udvisninger: Danmark 3 x 2 min, Schweiz 2 x 2 min, 1 x 10 minutter Philippe Furrer
Rusland         4 2 2 0 16-10 10 Tjekkiet        4 2 2 0 17- 9  9 Schweiz         4 3 0 1 17-14  9 Sverige         4 2 0 2 18-13  6 Hviderusland    4 0 2 2 15-19  2 Danmark         4 0 0 4  6-24  0
550 tilfældige sydjyder har i denne uge ved en fejl modtaget et brev med en spørgeskemaundersøgelse om deres kræftsygdom. Det var bare de færreste af dem, der overhovedet led af en kræftsygdom.
Undersøgelsen skulle kortlægge kræftpatienters sygdomsforløb, fra de fik diagnosen til et halvt år senere.
- Paradoksalt nok var det for at undgå fejl som at sende brevet ud til nogle afdøde eller nogle, der har det rigtigt dårligt, at vi fik det kørt op i folkeregistreringen, som ligger hos computerfirmaet CSC. Her er man kommet til at producere en fuldstændig anden fil med tilfældige navne på cirka 550 sønderjyder, forklarer Peter Vedsted, som er seniorforsker ved Forskningsenheden for Almen Praksis, til Jydske Vestkysten.
Forskningsinstituttet modtog torsdag formiddag en lang række opkald fra sønderjyder, som ikke kunne forstå, hvorfor de skulle svare på en kræftundersøgelse, når de aldrig havde haft kræft.
Da instituttet opdagede fejlen, sendte de straks breve ud for at beklage.
- Det er en frygtelig fejl, og det er dybt beklageligt over for dem, der har modtaget brevet. Det er jo ikke rart at få sådan et brev ind ad døren. Det må selvfølgelig aldrig ske igen, og det gør det heller ikke. I fremtiden vil vi sørge for at dobbelttjekke meget grundigt, at vi har de rigtige navne, før vi begynder at sende brevene ud, siger Peter Vedsted. Det er uvist, hvordan fejlen er sket, men ifølge Peter Vedsted arbejder CSC på at lokalisere fejlens årsag.
Et skib med nødhjælp til over 1000 mennesker i det katastroferamte Burma er sunket, meddeler Dansk Røde Kors.
Skibet var på vej fra Yangoon til et af de hårdest ramte områder Bogalay, da det sent lørdag aften ramte et træ og sank. Om bord på skibet var ris, vand, myggenet, plastik, vandbeholdere, sæbe og handsker.
- Båden ramte et træ under vandoverflade, tog vand ind og sank. Problemet er den stærkt stigende vandstand efter orkanen og væltede træer, der ikke kan ses. Noget af lasten blev reddet, men det meste blev taget væk af strømmen, oplyser Dansk Røde Kors' generalsekretær, Anders Ladekarl, fra Yangoon.
Det, der blev reddet, vil nu blive bragt videre på cykel og til fods.
- Det er noget af en nedtur for alle i operationen. Endelig havde vi fået en båd af sted. Men vi er i gang med at finde en ny. Operationen stopper ikke af den grund, skriver Anders Ladekarl på sin blog.
En 76-årig mand fra Hellerup ringede selv til politiet og fortalte, at han havde kvalt sin kone. Da politiet ankom, viste det sig dog, at kvinden havde overlevet.
Politiet mener, at manden forsøgte at yde aktiv dødshjælp.
- Hustruen har været syg i en længere periode, og hun lider formentlig af en alvorlig sygdom, siger Dan Houtved, der er vagtchef ved Nordsjællands Politi til DR Nyheder.
Kvinden overlevede kvælningsforsøget, men punktformede blødninger i hendes øjne antydede, at hun havde været tæt på at dø.
Den 76-årige mand blev anholdt. Og senere på formiddag blev han fremstillet for en dommer. Men dommeren valgte at løslade ham. Nu er han vendt tilbage til hjemmet, med konens samtykke.
Ifølge vagtchefen ved Nordsjællands Politi har anklagemyndigheden kæret løsladelsen til landsretten.
12 mennesker er omkommet i en hel sværm af tornadoer, der lørdag hærgede det sydvestlige Missouri. Samtidig har seks mennesker mistet livet i den lille by Picher i Oklahoma, som også blev ramt af en tornado.
Tv-billeder fra Picher, Oklahoma viser boliger, som er blevet revet i stykket, bliktage krøllet sammen som papir og træer strippet for blade.
En talskvinde for myndighederne i Oklahoma, Michelann Ooten, siger, at eftersøgningen efter overlevende blev indstillet lørdag aften, fordi det var for farligt at fortsætte.
I Missouri forårsagede tornadoerne store ødelæggelser i et 25 kilometer langt bælte nord for byen Neosho. Her er mange boliger ødelagt, biler er blevet væltet, butikker raseret og strømmen er gået mange steder, siger Howard Birdsong, der er borgmester i Neosho.
Den kendte amerikanske fodboldspiller O. J. Simpson blev i midten af 1990'erne frikendt for mordet på sin kone - men over for en ven tilstod O. J. Simpson, at det var ham, der myrdede hende.
Det fortæller vennen Mike Gilbert i en bog, der udkommer i morgen.
Vennen hævder desuden, at han også hjalp O. J. Simpson med at snyde i retten, så han ikke blev dømt for mordet.
Mike Gilbert siger, at det er skyldfølelse, der har fået ham til at skrive bogen med den meget lange titel: "How I Helped O.J. Get Away With Murder".
O. J. Simpson blev i 1994 først frikendt for mordet på sin kone Nicole Brown Simpson og hendes ven Ronald L. Goldman, men senere ved en civil retssag fundet "ansvarlig for", at de døde og dømt til at betale erstatninger til de pårørende på 33,5 millioner dollar.
Op mod halvanden million burmesere risikerer at dø, hvis vi ikke snarest får gang i en stor koordineret nødhjælpsaktion. Sådan lyder de dystre prognosere fra den britiske nødhjælpsorganisation, Oxfam.
Men der er også begyndt at komme en anelse mere optimisme med henblik på at få nødhjælp ind i Burma.
Det fortæller nødhjælpskoordinator Lars Peter Nissen, som er i Burmas største by, Rangoon, for Dansk Røde Kors.
- Situationen i lufthavnen er forbedret, og der kommer flere ting igennem - og vi har også lige hørt, at der er kommet en lastbil over grænsen fra Thailand, og det er jo gode nyheder, hvis vi kan begynde at køre tingene ind, siger han til DR Nyheder.
Lars Peter Nissen fortæller, at Røde Kors i første omgang distribuerer sit eget nødhjælp, men organisationen forsøger også at få nødhjælp fra andre nødhjælpsorganisationer med ind og ud til de nødstedte.
- Det er dejligt, at der kommer ting ind i landet, og at vi bruger al den kapacitet, vi har til at få det videre ud til alle de mennesker, der står i denne forfærdelige situation, siger Lars Peter Nissen.
Og også FN har fået lettere ved at uddele nødhjælp. Tidligt i morges har styret udleveret 38 tons højenergikiks til FN, som blev tilbageholdt i lufthavnen i Rangoon forleden. Nu er de på vej til de nødstedte.
Det er alt for besværligt for patienter og pårørende at klage over dårlig behandling i sundhedssystemet.
Derfor vil både sundhedsministeren og formanden for Folketingets sundhedsudvalg have hele patientklagesystemet kulegravet, forenklet og forbedret.
Preben Rudiengaard, formand for Folketingets Sundhedsudvalg, mener, at patientklagesystemet er alt for kompliceret.
- Det er jo totalt uoverskueligt for ganske almindelige mennesker. Så er der lang ventetid, så kan de ikke finde ud af bureaukratiet - og mange gange er afgørelsen totalt uforståelig. Der er altså så meget specifik jura i det her, at man nærmest skal have en doktorgrad i jura for at forstå det her, siger Preben Rudiengaard.
USA opfordrer Zimbabwe til at sørge for valgobservatører til anden runde af de kontroversielle præsidentvalg.
Zimbabwe har oplevet en stribe voldelige overfald på præsident Robert Mugabes modstandere siden valget den 29. marts.
Oppositionsleder Morgan Tsvangirai vandt første runde af præsidentvalget den 29. marts. Her fik han flere stemmer end den siddende præsident, Robert Mugabe, men Zimbabwes officielle valgkommission afviste at offentliggøre resultatet indtil for en uge siden. Tvangirai har meddelt at han nu stiller op til anden valgrunde, der afvikkles seneste 24. maj
Demokraternes præsidentkandidat i USA Barack Obama har nu flest superdelegerede, og dermed fører han over rivalen Hillary Clinton.
De sidste par dage har 11 superdelegerede fra Det Demokratiske Parti valgt at støtte Obama, skriver AP - hvoraf to af dem tidligere pegede på Clinton.
De superdelegerede er med til at bestemme, hvem Det Demokratiske Parti nominerer til præsidentkandidat ved konventet i slutningen af august.
I følge CNN har ingen af de to kandidater de nødvendige 2.025 delegerede, der skal til for at vinde nomineringen. Clinton har 1.696, og Obama har 1.860, skriver Politiken.
Måske havde du overvejet at købe chokolade eller blomster til din mor i dag - i anledning af mors dag.
Men nu kan du også vælge noget helt andet, nemlig at redde en andens mors liv.
For 200 kroner kan man på hjemmesiden 
Ifølge hjemmesiden dør hver syvende kvinde i Etiopien i forbindelse med en fødsel. Men nu kan man altså være med til at redde disse liv.
- Det er en alternativ måde at fejre mors dag på, netop ved at give hende et mors dag kort, hvor hun kan se, at hun har været med til at redde et liv for en mor i Etiopien, fortæller talsmand for den frivillige organisation Maternity Worldwide, Illa Westrup Stephensen til DR Nyheder.
I Etiopien løber en hospitalsregning i forbindelse med en risikofødsel let op i 1000 danske kroner - en pris som de færreste familier har råd til, fortæller Illa Westrup Stephensen.
- Vi sender læger og betaler regningerne for kvinderne på hospitalerne, hvor man jo altså skal betale for risikofødsler - altså de fødsler, som sker med livet som indsats. Det er derfor dødsraten er så høj, og det er den, vi gerne vil sætte ned, siger hun til DR Nyheder.
En 25-årig motorcyklist slap mirakuløst fra et sammenstød i høj fart i Skive i går.
Den 25-årige mandlige fører af motorcyklen kørte omkring 150 kilometer i timen ud af Hobrovej, da han ville overhale en venstresvingede bilist ved et kryds ved Hejlskovvej.
Motorcyklisten ramte direkte ind i siden af personbilen, hvorved motorcyklen blev slynget 200 meter væk og siden udbrændte.
Selv blev den 25-årige slynget 100 meter væk, inden han ramte jorden. På trods af den hårde medtur slap motorcyklisten med brud på ryg, arme og ben og er nu indlagt på hospitalet.
I personbilen befandt sig kun føreren, der slap uskadt fra mødet med den fartglade motorcyklist.
I 2007 blev den 88-årige succesforfatter Doris Lessing belønnet med Nobelprisen i litteratur. Nu kalder hun det for en "bloody disaster", for hun har ikke fået skrevet noget siden.
Siden hun fik prisen har medierne været så interesserede i interviews og fotos, at den 88-årige kvinde simpelthen ikke har haft energi til at skrive.
Ifølge BBC News siger forfatteren nu, at hun lige så godt kan opgive forfatterskabet helt.
- Alt hvad jeg gør, er at give interviews og blive fotograferet, siger Doris Lessing.
Da Doris Lessing i sin tid fik prisen overrakt var tonen en anden.
- Tak, synes ikke at være tilstrækkeligt, når du har modtaget den største af dem. Det er forbløffende og utroligt, sagde forfatteren dengang.
Men siden har hun ændret holdning. De mange medieoptrædener i kølvandet på prisen dræner forfatteren for energi, og hun ikke får ikke skrevet. Hun opfordrer derfor yngre forfattere til at udnytte deres talent, mens de kan.
- Det er derfor, jeg bliver ved med at fortælle alle, der er yngre end mig, at de ikke skal tro at de har det for evigt. De skal gøre brug af mens de kan. For det forsvinder som vand ned i afløbet, siger hun.
Doris Lessing er den 11. kvinde, der har fået tildelt Nobels litteraturpris i de 106 år prisen har eksisteret. De mest kendte værker hun har skrevet er "Den gyldne bog" og "Den gode terrorist".
Den læge, som afslørede østrigske Josef Fritzl i hans forfærdelige foretagende, har udtalt sig om sagen til Ekstra Bladet. Havde det ikke været for hans mistanke mod Fritzls forklaringer, kunne familien måske stadig være fanget i kælderen.
Det handler om sagen fra Østrig, hvor en far er blevet afsløret i at have holdt sin nu 42-årige datter fanget i et fængsel i husets kælder i 24 år.
I løbet af de 24 år har han gjort sin datter Elisabeth gravid med syv børn, hvoraf de seks overlevede. Tre af børnene boede hos deres mor i kælderen, tre af dem boede hos deres far/morfar i huset.
Sagen blev afsløret, da et af børnene fra kælderen, 19-årige Kerstin Fritzl blev alvorligt syg og skulle på hospitalet. Da Fritzl nødtvunget kom med Kerstin til hospitalet, nægtede Dr. Albert Reiter at tro faderens historie.
- Jeg kunne ikke lide hans tonefald, og der var noget, som bare ikke virkede rigtigt. Det som gjorde mig særlig mistænksom var, at han ikke brød sig særlig meget om at besvare mine spørgsmål men mere var interesseret i at Kerstin kunne få det bedre, så han kunne få hende med hjem, forklarer lægen ifølge Sunday Mirror.
Den østrigske læge iværksatte en større eftersøgning for at finde frem til Kerstins mor, som ifølge Fritzl havde efterladt hende på sit dørtrin. Han bemærkede samtidig, at pigen var usædvanlig bleg og en nærmere undersøgelse viste, at Kerstin næsten ikke havde nogen tænder.
Ikke nok med det, fandt Albert Reiter et hemmeligt brev gemt i pigens tøj, skrevet af Elisabeth.
- Jeg kunne ikke tro på, at moderen til en dødssyg 19-årig pige, ville dumpe hende af ved hospitalet og så forsvinde. Tonen i brevet afslørede, at hun bekymrede sig dybt om sin datter, fortæller Reiter.
Til sidst lykkedes det Elisabeth, som befandt sig i kælderen, at overtale sin far til at lade hende besøge Kerstin. Men kun på den betingelse, at hun ikke ville 'svigte' ham.
- Elisabeth er vendt tilbage. Jeg tager hende til hospitalet, og hun vil se sin datter. Men vi ønsker ikke noget ballade, så lad være med at underrette politiet, havde Fritzl angiveligt kommanderet med Albert Reiter.
Det løfte overholdt lægen dog ikke, og da Elisabeth ankom til hospitalet med sin fader, blev denne anholdt, og hun kunne starte med at fortælle sin gruopvækkende historie.
En vis portion stress kan rent faktisk gøre folk mere fattede og rolige. På universitetet i Zürich i Schweiz fik en gruppe mennesker, der lider af skræk for edderkopper en indsprøjtning med stresshormoner. En anden gruppe fik en snyde-indsprøjtning, også kaldet placebo.
En time senere fik de forevist et billede af en edderkop eller blev bedt om at holde en tale.
I alle tilfælde viste det sig, at de forsøgspersoner, som havde fået indsprøjtninger med stresshormoner, var betydeligt roligere og mindre bange end dem, der havde fået placebo-indsprøjtningerne.
Forældre skal kende deres ansvar for børnene. Samtidig skal det være lettere for samfundet at tvangsfjerne børn, når det ikke fungerer i familien. Sådan lyder et par af punkterne i det, som velfærdsminister Karen Jespersen, kalder Barnets Reform.
- Vi nødt til at skrive nogle tydelige retningslinjer i loven for arbejdet med børn, som vil skulle fjernes fra hjemmet, siger velfærdsministeren til Radioavisen.
Men Bettina Post, der er næstformand i Dansk Socialrådgiverforening, er ikke begejstret for forslaget. Hun mener ikke det løser problemerne at stramme loven:
- Hver eneste dag ude i kommunerne bliver der truffet rigtig mange fagligt dygtige og beslutninger på det her område. Og en paragraf kan altså ikke gå ind og vurdere, hvornår det er en anbringelse, der skal til. Det vil altid være en socialfaglig vurdeling som baserer sig på det kendskab man har til lige præcis den her familie, lige præcis de børn og de omstændigheder, siger Bettina Post.
Togdriften på alle Arrivas togstrækninger i Jylland genoptages.
Arriva og medarbejderne er nu blevet enige om, hvordan man fortsætter et fremtidigt samarbejde, og derfor kører togene efter køreplanen igen fra i morgen tidligt, på grund af Pinsen dog efter helligdags-køreplan.
Parterne har ifølge en pressemeddelelse ingen yderligere kommentarer.
Lokomotivførerne hos Arriva har siden den 6. maj nedlagt arbejdet på grund af utilfredshed med løn- og arbejdsforholdene og en strid om vagtplaner. Et krav om at udskifte den lokale ledelse er pure afvist af Arrivas topledelse.
Arbejdsnedlæggelsen har betydet, at mange tusinde jyske togpassagerer har måttet spejde forgæves efter togene.
Der er kommet flere skydevåben på gaderne. Sådan lyder politiets forklaring på, at der i aftes endnu en gang var skyderier på Københavns Vestegn.
- Det er en tendens, at vi hyppigere ser våben båret i det offentlige rum. Ikke bare blandt hel og halv-kriminelle. Men også længere nede i systemet, siger kriminalinspektør Bent Isager fra Vestegnens Politi til Radioavisen.
I aftes var der en episode i et beboelsesområde i Albertslund. Her affyrede en 25-årig mand 6 skud, da to grupper kom op at skændes om parkeringspladser.
Ingen kom til skade ved skyderiet. Men episoden er et godt eksempel på, at flere medbringer våben. Og kriminalinspektøren mener ikke bare, at skudepisoderne er udelukkende sker i hel og halv-kriminelle grupperinger
- Som ved sidste episode her, så er at det tilsyneladende desværre blevet mere og mere almindeligt, at man anvender skydevåben når man er uenige, og man alligevel har våbnet med i det offentlige rum, siger han.
Sidste år var der en ti, elleve skudepisoder bare på Københavns Vestegn. Ifølge Bent Isager blev de fleste af dem opklaret, fordi politiet valgte at sætte massivt ind overfor anmeldelser af skydevåben i det offentlige rum.
90 procent af de familier, der har mistet halvdelen af deres bistand på grund af den omstridte 300-timers regel, har indvandrerbaggrund. Det viser en analyse fra Arbejderbevægelsens Erhvervsråd på baggrund af tal fra Beskæftigelsesministeriet, skriver Politiken.
300-timers reglen blev indført af regeringen og Dansk Folkeparti for at få kontanthjælpsmodtagere ud på arbejdsmarkedet, og den går ud på, at halvdelen af et ægtepars samlede kontanthjælp falder væk, hvis ikke de hver især har 300 timers ustøttet arbejde i løbet af to år.
I alt har 686 ægtepar fået frataget halvdelen af deres kontanthjælp, siden ordningen startede d. 1. april 2007. Heraf er over 90 procent altså indvandrere fra ikke vestlige lande.
Næstformand i Dansk Socialrådgiverforening Bettina Post forventer nu, at flere familier i den kommende tid må gå fra hus og hjem på grund af fattigdom.
- Mange af de her ægtepar har måske fem, seks eller syv børn. Og det er dem, der bliver de helt store tabere, når den ene kontanthjælp falder væk, siger hun til Politiken.
Beskæftigelsesminister Claus Hjort Frederiksen ser ingen problemer i, at mere end 90 procent af de ramte familier er indvandrere.
- Vi kunne jo se, at mange af dem ikke stod til rådighed for arbejdsmarkedet, og når vi ser, hvilke negative konsekvenser det havde for deres børn, var det helt afgørende for os, at vi foretog et brud med den hidtidige måde at lave arbejdsmarkedspolitik på, siger han til Politiken.
Er en ny orkan på vej? Bliver ofre afvist i lejrene? Og er myndighederne i Burma ligeglade med katastrofen? Krisesituationen i Burma, også kaldet Myanmar, får rygterne til at florere og det skaber angst i befolkningen. Det beretter generalsekretæren i Dansk Røde Kors på sin blog.
- Sms'er ryger rundt i Myanmar om, at der er en ny orkan på vej indenfor 12 timer. Det er ikke rigtigt. Der kommer voldsomt meget regn, de næste 6 dage, skriver generalsekretæren i Dansk Røde Kors, Anders Ladekarl, på bloggen.
Her fortæller han, hvordan det kan være svært at kontrollere de mange usande rygter i krisesituationer, hvor kommunikation er næsten umulig.
- Rygtedannelse ser vi hele tiden i katastrofesituationer. Folk er virkeligt bange, og der skal intet til for at angsten kommer til overfladen. Der cirkulerer vildt mange rygter om misbrug af nødhjælp, styrets ligegyldighed, ofre der bliver afvist i lejre osv, skriver han.
Ifølge generalsekretæren er der mange, der har interesser i at viderebringe urigtige oplysninger. Han opfordrer derfor til at være forsigtig med at tro på alle de informationer, der kommer ud af landet.
Den amerikanske præsident George W. Bushs datter Jenna Bush blev lørdag gift på sin fars ranch i Texas.
Den 26-årige Jenna Bush blev gift med sin kæreste gennem flere år, den 30-årige Henry Hager. Det var et privat bryllup med omkring 200 familiemedlemmer og venner.
Brylluppet var en sjælden lejlighed til at slappe af og glæde sig for George W. Bush, der er presset af en upopulær krig i Irak, en kriseramt økonomi og de dårligste meningsmålinger nogensinde for en amerikansk præsident.
- I dag er min datter Jennas bryllupsdag. Dette er en glædelig anledning for vores familie, sagde en stolt far i præsidentens ugentlige radiotale.
Jenna Bush fravalgte et stort offentligt bryllup i Det Hvide Hus for i stedet at blive gift ved bredden af en lille sø på ranchens område. Det nygifte par vil nu slå sig ned i Baltimore, hvor Jenna skal arbejde som lærer, mens hendes mand har fået job i et energiselskab.
Arrivas ledelse tager nu skridt imod de strejkende lokoførere. Ledelsen håber at komme i dialog allerede i dag, oplyser Arrivas kommunikationsdirektør, Jan Wildau til Radioavisen.
De sidste fem dage har togpassagerer i store dele af Midt- & Vestjylland set forgæves efter Arrivas tog.
Lokomotivførere indledte strejken i protest mod de lokale løn- og arbejdsforhold. Nu har Arrivas ledelse besluttet at efterkomme de krav, som de strejkende lokoførere har fremsat.
På et møde mellem Dansk Arbejdsgiverforening og Dansk Jernbaneforbund i går blev de strejkende ellers pålagt at genoptage arbejdet.
Men lokoførerne valgte at trodse påbuddet og fortsætte deres overenskomststridige strejke pinsen ud. Men nu arbejder parterne altså på at finde en løsning.
Politiet i Midt- & Vestjylland efterlyser en svensk indregistreret Volvo efter et drama midt i et vejkryds i Struer i aftes.
Ved 21.00-tiden i aftes mødtes en grøn, svensk volvo med to mænd og en kvinde fra Rumænien i med en dansk Golf med to yngre, danske mænd. Mødet skete i et kryds ved Smedegade, og mødet udviklede sig dramatisk.
Forinden havde de to biler chikaneret hinanden på vejen mellem Holstebro og Struer. En strid, der åbenbart skulle afgøres ved krydset i Struer.
Her steg førere og passagerer nemlig ud for at møde hinanden.
Føreren af den grønne, svenske volvo medbragte en machete - et sværdlignende redskab, som han ramte føreren af golfen med på låret. Heldigvis uden de større skader. Macheten var tilsyneladende ikke særlig skarp.
Imens sprang en anden passager fra den grønne volvo ind i den danske golf, og kørte den med høj fart direkte ind i en mur. Og det havde Golfen bestemt ikke godt af. Efter det ødelæggende hærværk mod Golfen, forsvandt de tre rumænere i den grønne volvo.
Politiet har efterfølgende fået fat i en af passagererne, men mangler de to andre.
Derfor efterlyses den svenske, grønne volvo. Den har registreringsnummer: GLK 029.
Vælfærdsminister Karen Jespersen lægger op til en ny hård kurs over for forældre, der ikke kan tage vare på deres egne børn. Børn, der bliver svigtet, bliver ikke fjernet hurtigt nok, og der bliver fjernet for få, mener Karen Jespersen.
Hun varsler en storstilet indsats på området.
Den nye reformplan skal sørge for, at misrøgtede børn fjernes hjemmefra. Gamle dyder som større forældreansvar skal genindføres, og så skal der oprettes regionale centre, der skal hjælpe kommunerne i tunge sociale sager.
Oppositionen kalder velfærdsministerens forslag for ideologisk, virkelighedsfjern snak. Der skal mere håndfaste værktøjer og flere penge på bordet, før det hjælper, lyder det.
- Konkrete tiltag, hvor der kommer penge med. Men også en situationsfornemmelse for, hvad der foregår ude i den virkelige verden, siger Yildiz Akdogan, socialordfører for Socialdemokratiet til TV AVISEN.
Og SF er enig.
- Karen Jespersen ved bedre end jeg, at når kalenderen siger oktober, november eller december, så falder anbringelsestallene ude i kommunerne. Og det er jo ikke fordi, far slår mindre i oktober. Det er fordi, der simpelthen ikke er budgetter, siger Özlem Sara Cekic, socialordfører for SF.
Dansk Folkeparti mener heller ikke, at Karen Jespersens forslag er vejen frem.
Karen Jespersen vil først invitere partierne til en drøftelse af sagen efter sommerferien.
Danske sæler og marsvin kan blive fremtidens hjælpere for politi og forsvaret i forbindelse med eftersøgning af savnede personer og terrorsikring af havne.
Det mener forskere fra Fjord og Bælt Centeret i Kerteminde. Her er man langt fremme i forskning og træning af sæler og den lille hval marsvinet.
Magnus Wahlberg er bioakustiker ved Fjord og Bælt Centeret og studerer blandt andet et marsvin, der som det første i verden har overlevet en fødsel i fangenskab.
- Marsvinet har som delfinen et meget fintfølende ekkolod. Derfor kan dyret uden problemer finde helt små objekter selv i meget grumset vand med dårlig sigtbarhed, siger han til DR Nyheder.
Selvom marsvinene har evnerne, er det lidt for tidligt at sige, om dyret kan løse opgaver på lige fod med delfiner.
- Marsvin er mere sky og knap så sociale. De skal nok ikke indgå i alt for stressede situationer, fortæller Magnus Wahlberg.
I forbindelse med eftersøgningen af forsvundne eller druknede personer har politiet ofte problemer, fordi sigtbarheden er så dårlig under vandet.
Da gymnasieeleven Jakob Haugen-Kossmann forsvandt i marts måned havde politiet uden held dykkere i Københavns Havn. Først to uger senere dukkede liget op i havnen.
En specialtrænet sæl kunne have fundet ham uden problemer, mener Magnus Wahlberg.
- Udover et glimrende syn så har sælen en ekstremt god lugte- og følesans. Der findes forsøg, hvor sæler er blevet trænet til at spore den særlige lugt fra et dødt menneske, siger han.
Per Thomsen er souchef på Rigspolitiets Nationale Hundecenter, hvor politiet træner landets dygtigste politihunde.
- Hvis forskerne kan bevise, at der er fornuft i at træne en delfin, et marsvin eller en sæl til eftersøgningsopgaver, så vil vi meget gerne være samarbejdspartnere. Det er jo suverænt, hvis det her kan bruges, siger Per Thomsen.
Forsvaret oplyser til DR Nyheder, at der ikke er konkrete planer om at bruge havpattedyr i tjenesten.
Til gengæld er der i USA gode erfaringer med at bruge havpattedyr i aktiv tjeneste. Her bliver både søløver og delfiner brugt aktivt til at finde miner, opspore dykkere og bevogte havne.
Desuden havde den svenske marine under 2. verdenskrig en særlig enhed af trænede sæler, som blandt andet kunne opspore og markere fjendtlige u-både.
Der er pæn interesse for at stemme ved parlamentsvalget i Serbien i dag.
Vælgerne skal vælge imellem at åbne armene mod EU eller lukke sig om Serbien og en periode med ny nationalisme.
Det rapporterer DR Nyheders udsendte medarbejder, Thomas Hjortsø, fra hovedstaden Beograd.
- Der har været en pæn interesse. Der er også mange, der har stemt - og stemt ud fra et europæisk perspektiv, som de siger. Det betyder for eksempel, at Serbien skal med i EU. Men det er også her i Beograd, at de fleste af de vælgere bor, fortæller Thomas Hjortsø.
Der er nemlig lagt op til et tæt opgør mellem den europæiske fløj og den mere nationalistiske blok.
FC Köln vandt søndag 2-0 over Mainz og rykkede dermed op i Bundesligaen efter to år i den næstbedste række.
Dermed følger klubben Borussia Münchengladbach op, mens Freiburg, Hoffenheim og Mainz skal kæmpe om den tredje og sidste plads i sidste spillerunde i næste weekend.
Som det længe har været forventet, forlader Thomas Gravesen Everton til sommer, når hans et år lange lejeaftale udløber.
- Thomas Gravesen forlader os, når hans lejeaftale udløber. Han fortjener en tak for begge hans perioder her, og vi ønsker ham det bedste i fremtiden, siger manager David Moyes.
Gravesen har været meget skadet i Everton, og danskeren er i perioden startet inde i blot tre kampe, mens han er indskiftet i yderligere otte.
Nu venter en formentlig hård kamp for at komme på holdet i Celtic.
Mens Manchester United fejrede endnu et engelsk mesterskab, var der uro på både de ydre og de indre linjer hos bysbørnene fra Manchester City. Middlesbrough vandt hjemme 8-1, hvilket var sæsonens største sejr i Premier League - og var manager Sven-Göran Eriksson ikke populær i forvejen hos klubejer Thaksin Shinawatra, blev det næppe bedre af dagens indsats.
Svenskeren talte da også om sin egen fremtid i klubben umiddelbart efter kampen.
- Problemet er, at vi må tale ansigt til ansigt og se, hvad klubben ønsker nu. Usikkerheden er ikke godt for nogen. Jeg håber, at der vil blive en eller anden form for møde. Det bør ske nu, da ligaen er færdig. Det er vigtigt for klubben i forhold til næste sæson, sagde Eriksson, der for flere uger siden læste i pressen, at rigmanden Thaksin ikke har været tilfreds med resultaterne i denne sæson, hvor klubben slutter som nr. 9.
Mange City-fans hylder ellers deres manager, der bl.a. har ført klubben til to ligasejre over Man. United, men Thaksin er skuffet over, at holdet ikke har kvalificeret sig til at spille europæisk fodbold i næste sæson, og agter ifølge mange forlydender at sparke Eriksson ud.
Ironisk nok ser det ud til, at holdet rent faktisk kommer med i UEFA Cup'en, fordi England får en plads via fair play-regnskabet.
Om dagens kamp erkendte Eriksson, at det ikke var godt nok:
- Når man taber sådan her, er det rædselsfuldt. Vi var slet ikke på banen - holdet var helt væk, og det var pinligt for alle.
ExternalContent
Thomas Kahlenberg og Auxerre spiller også i den bedste franske række i næste sæson.
Selv om holdet lørdag aften tabte 0-3 ude til Monaco, betød nederlagene til både Lens og Toulouse, at Auxerre er sikker på at blive i ligaen med blot én spillerunde tilbage.
Kahlenberg spillede hele kampen for Auxerre.
Hull rykkede et skridt nærmere oprykning til Premier League, da klubben søndag slog Watford 2-0 i den første af to semifinalekampe.
Den tidligere engelske landholdspiller Nick Barmby og Dean Windass scorede de to mål, mens Watford-kaptajn John Eustace gjorde ondt værre ved at få det røde kort og dermed er spærret i returkampen.
Henrik "Tømrer" Pedersen var med ikke i kampen for Hull.
Dermed står Hull med det ene ben i oprykningsfinalen, som står mellem de to semifinalevindere i en sidste og afgørende dyst på Wembley den 24. maj.
I den anden semifinale vandt Bristol City 2-1 ude over Crystal Palace lørdag.
Fulham kronede en flot sæsonafslutning med at redde livet i Premier League via 1-0 sejr ude over Portsmouth.
Danny Murphy scorede det forløsende mål et kvarter før tid, og Fulham, der har vundet de tre seneste kampe, sluttede lige over stregen med samme pointtal som Reading, men en bedre målscore, og et point foran Birmingham.
Reading vandt 4-0 i Derby, og Birmingham slog hjemme Blackburn 4-1, men begge hold rykker alligevel ud sammen med den suveræne bundprop, Derby.
Leon Andreasen fik de sidste fem minutter for Fulham.     
Manchester United overvandt presset og sikrede sig det engelske mesterskab på sidste spilledag med 2-0 sejr i Wigan. Cristiano Ronaldo scorede før pausen på et straffespark, og veteranen Ryan Giggs fjernede den sidste tvivl ti minutter før tid.
.
Samtidig fik Chelsea kun 1-1 hjemme mod Bolton, der udlignede i sidste minut, men selv ikke en sejr havde været nok for Chelsea, der nøjes med sølv - akkurat ligesom sidste år, da Man. United også trak det længste strå.
Chelsea har dog chance for revanche, når de to hold mødes i Champions League-finalen i Moskva 21. maj.
Det er 17. gang, at Manchester United vinder mesterskabet, og manager Alex Ferguson har allerede sat sig et nyt mål: At tangere og slå Liverpools rekord som den mest vindende klub i ligasammenhæng. Liverpool står noteret for 18 triumfer i den bedste engelske fodboldrække.
- Det kommer til at ske. Det her hold udvikler sig konstant. Vi har et ungt hold, og der er en masse år tilbage i dem, lyder det fra Ferguson.
- Hvis vi vinder Champions League kan jeg med sikkerhed sige, at det her hold er det bedste, jeg nogensinde har haft, siger Ferguson, som i 1999 ellers så sit daværende hold vinde både Premier League, Champions League og FA Cup'en.
Stiftet: 1878 som Newton Heath Lancashire & Yorkshire Railway FC, navnet Manchester United fik klubben i 1902.
Stadion: Old Trafford, 76.000 pladser.
Manager: Sir Alex Ferguson.
Titler i England:
Premier League: 17 (1908, 1911, 1952, 1956, 1957, 1965, 1967, 1993, 1994, 1996, 1997, 1999, 2000, 2001, 2003, 2007 og 2008).
FA Cup: 11 (1909, 1948, 1963, 1977, 1983, 1985, 1990, 1994, 1996, 1999, 2004, Manchester United spiller den 19. maj 2007 finale mod Chelsea).
Liga Cup: 2 (1992, 2006)
Titler i Europa:
Champions League (mesterholdenes Europa Cup): 2 - 1999 og 1968. (Er i finalen igen i år, hvor holdet møder Chelsea den 21. maj i Moskva)
Pokalvindernes Europa Cup: 1991
Den Europæiske Super Cup: 1991
ExternalContent
Forsvarsspilleren Marco Materazzi bliver utvivlsomt den helt store syndebuk for Inter, hvis Milano-klubben ikke vinder det italienske mesterskab i fodbold i næste weekend.
Søndag kunne Materazzi med lidt over 10 minutter tilbage af hjemmekampen mod Siena have sikret Inter Serie A-titlen på ny, men forsvarsspilleren måtte se sit straffespark reddet let af udeholdets målmand ved stillingen 2-2, som kampen også sluttede.
Forinden havde Materazzi og holdkammeraten angriberen Julio Cruz diskuteret heftigt om, hvorvidt han selv eller Cruz skulle tage straffesparket.
- Jeg er ked af det. Jeg skulle have ladet Julio sparke, og jeg har sagt undskyld til ham. Nu må vi samle hinanden op og tænke på Parma-kampen, som bliver en finale, sagde Materazzi efterfølgende.
Inter er blot et point foran Roma inden sidste spillerunde, hvor Inter gæster Parma, mens Roma hjemme tager imod Catania.
For andet år i træk måtte Chelsea nøjes med andenpladsen i den engelske Premier League i fodbold. Efterfølgende roste Chelseas manager, Avram Grant, mestrenes manger, Alex Ferguson.
- Jeg vil gerne sige tillykke til Manchester United og Alex Ferguson. Han er en fantastisk manager og en fantastisk person, siger Avram Grant, hvis hold den 21. maj møder netop Manchester United i Champions League-finalen.
Chelsea sluttede ligasæsonen af med et skuffende 1-1-resultat hjemme over Bolton. London-klubbens anfører John terry måtte endda hjælpes fra banen med en albueskade efter et sammenstød med sin målmand Petr Cech og Boltons Kevin Davies. Men Terry regner med at være klar til finalen, der spilles i Moskva.
- Der er ikke noget brækket, så jeg burde blive klar. Jeg krydser fingre, fortæller Terry.
Manchester United sluttede med en 2-0-sejr ude over Wigan to point foran Chelsea.
Manchester Uniteds nuværende højre back Wes Brown kan se frem til en plads på bænken efter sommerferien.
I store dele af denne sæson har han ellers vikarieret på Gary Nevilles position med succes, men ifølge Alex Ferguson bliver 33-årige Gary Neville førstevalg på pladsen næste sæson.
- Gary Neville spiller næste sæson, og han vil komme til at starte på højre back. Det er jeg sikker på, siger Alex Ferguson til Mail on Sunday.
I Italien har kampen om mesterskabet udviklet sig til lidt af en gyser. Og Inter har kun sig selv at takke for ikke at have afgjort sagerne for længst. På eget græs satte de forsvarende mestre to gange en føring over styr hjemme mod Siena søndag eftermiddag.
Dermed snublede Inter overraskende for anden uge i træk, og klubben skal nu i sidste spillerunde ud i en svær udebanekamp mod nedrykningstruede Parma. Kampen mod Siena endte 2-2. Roma sørgede for at gøre deres til at skabe spænding i kampen om det italienske mesterskab ved at vinde 2-1 hjemme over Atalanta. Romerne er nu kun et sølle point efter Inter og møder Catania hjemme i sidste runde.
Kampen om Champions League-placeringerne tog også en ekstra drejning, da Fiorentina overhalede Milan på fjerdepladsen. Martin Jørgensen spillede hele kampen for Fiorentina i sejren på 3-1 hjemme over Parma, mens Milan endnu en gang skuffede, da de tabte på udebane med 0-2 til oprykkerne Napoli.
Getafe er efter næstsidste runde i den spanske Primera Division matematisk sikret mod nedrykning. Udekampen mod Valladolid endte 0-0, og Michael Laudrups Getafe er fire point foran Real Zaragoza, der er lige under stregen efter 2-2 hjemme mod Real Madrids nybagte mestre.
Udover Zaragoza er Osasuna, Huelva og Valladolid kandidater til nedrykning.
I toppen af rækken sikrede Atlético Madrid sig den Champions Leage-givende fjerdeplads med 1-0 over Espanyol. Sevilla vandt derbyet mod Betis 2-0 og er tre point efter Atlético, men ringere i de indbyrdes kampe, så Christian Poulsen (der sad på bænken) og holdkammeraterne må nøjes med UEFA Cup-bold i næste sæson.
FC Barcelona skuffede endnu engang, da katalanerne hjemme satte 2-0 over styr og tabte 2-3 til Mallorca.
FC København satte de kommende danske mestre på plads i Parken. FCK vandt fortjent topkampen mod AaB med 4-0 og udsatte dermed nordjydernes guldfest.
Efter FC Midtjyllands nederlag til Esbjerg tidligere på dagen, skulle AaB kun bruge ét point i Parken for at kunne kalde sig danske mestre. Der var dog alt andet end mesterskabsklasse og AaB'ernes spil mandag aften.
FC København kontrollerede som altid spillet i Parken uden at komme frem til chancer. Der skulle som så mange gange før en dødbold til før hjemmeholdet fik hul på bylden.
Efter et hjørnespark i højre side havnede bolden hos Michael Silberbauer ved bagerste stolpe, og fra en meget spids vinkel sparkede den tidligere AaB-spiller hjemmeholdet i front. Kenneth Stenild i AaB-målet var ikke chanceløs og burde måske havde reddet skuddet. 
AaB kom en smule mere aggressivt ud til anden halvleg, men nordjydernes modangreb blev bremset da Attiba Hutchinson efter en lille times spil bragte københavnerne på 2-0 efter et flot kombinationsspil med Oscar Wendt og Morten Nordstrand.
Bare ti minutter senere faldt kampens afgørelse, da dommer Claus Bo Larsen fejlagtigt tilkendte hjemmeholdet et straffespark. Steve Olfers nedlagde Hutchinson uden for feltet, men canadieren faldt inde i feltet og dommeren pegede på pletten. Morten Nordstrand scorede sikkert fra 11-meter pletten.
Det blev også til en scoring fra den målfattige brasilianer Ailton Almeida, som ikke har fundet vej til netmaskerne, siden han for præcis et år siden scorede mod Randers.
Mens sejren gav en smule oprejsning til FCK, så må AaB vente med guldfesten til på torsdag, hvor holdet får besøg af Brøndby. AaB fører med otte point ned til FCK og vinder nordjyderne den kamp er mesterskabet en realitet.
 
ExternalContent
Storklubben Leeds United med den tidligere Brøndby-spiller Casper Ankergren på mål tabte mandag den første semifinale i kvalifikationsturneringen om at rykke op i den engelske 1. division, The Championship.
Hjemme på Elland Road var Leeds bagud 0-2 til Carlisle United efter mål af Danny Graham og Marc Bridge-Wilkinson, men Dougie Freedman fik reduceret til slutstillingen 1-2 i overtiden. Returkampen spilles torsdag.
Heerenveen snuppede mandag en plads i næste års UEFA Cup. Det skete, da holdet i den hollandske kvalifikationsturnering spillede 2-2 ude mod NAC Breda, der havde den danske forsvarer Patrick Mtiliga på banen i hele kampen.
Det første opgør var endt med en 2-0 sejr, så det uafgjorte resultat var mere end nok for Heerenveen, der havde Jacob Poulsen på banen de sidste 25 minutter og Timmi Johansen på bænken i hele kampen.
Hector Cuper får ikke chancen for at føre Parma til redning i den bedste italienske række, Serie A. Cheftræneren fik mandag en fyreseddel, og i stedet bliver det ungdomstræner Andrea Manzo, der skal forsøge at opildne spillerne til en stor indsats i sidste runde på søndag, når det gælder hjemmekampen mod topholdet Inter.
Kun en sejr kan redde klubben, og det er ikke engang sikkert, at det er nok, for Catania er lige over stregen to point foran Parma, men skal op mod Roma, der er det eneste hold, der kan true Inter.
Ledelsen i Parma mistede tålmodigheden med Hector Cuper efter gårsdagens 1-3 nederlag til Fiorentina.
Argentineren overtog ansvaret for Parma i marts, men har ikke formået at hive klubben op af dyndet. Akkurat som han ikke var særlig heldig i sit tidligere job hos Betis, der sparkede ham ud i december, da holdet lå næstsidst i den spanske liga. Betis har siden reddet sig.
Cuper havde sin storhedstid tilbage i 2000 og 2001. Begge år førte han Valencia til Champions League-finalen. Og jobbet i Valencia er i øvrigt ledigt igen, efter at Ronald Koeman blev fyret for nylig.
Cuper var i 2001-2002 tæt på at føre Inter til mesterskabet i Italien, men holdet mistede førstepladsen i sidste runde.
Med en uventet 3-2-sejr over Malaysia vandt Danmarks kvindelandshold i badminton mandag sin pulje ved Uber Cup, det officielle VM for hold.
Tine Rasmussen gav Danmark en god start mod Malaysia, der er fjerdeseedet ved Uber Cup, med en sejr efter en i perioder tæt kamp i tre sæt mod Wong Mew Choo.
Efter en tabt damedouble sikrede Nanna Brosolat Jensen Danmark en ny føring via sejr på 21-19 i tredje og afgørende sæt, og herefter afgjorde damedoublen Christinna Pedersen/Mie Schjøtt Kristensen kampen til de danske kvinders fordel.
Nok så væsentligt betød gruppesejren, at Danmark får en lettere vej mod semifinalen. I kvartfinalen skal danskerne sandsynligvis møde Tyskland, som dog først skal overvinde Sydafrika for at nå blandt de sidste otte hold.
- Sejren giver endnu mere tro på, at der er noget stort i det her hold. Specielt de unge spillere, som ikke er vant til at spille under de her forhold, gør det helt forrygende i dag, siger assisterende landstræner Lars Uhre til Danmarks Badminton Forbunds hjemmeside.
 
Tredje etape af Giro d'Italia blev en dyr dag for danske Team CSC. Først måtte både de rutinerede Stuart O'Grady og Bradley McGee udgå med brækkede kraveben. Dernæst punkterede unge Chris Anker Sørensen kort før mål og satte lidt mere end et halvt minut til. Dermed måtte han også afgive sin tredjeplads og løbets hvide ungdomstrøje.
Den 23-årige dansker havde ellers med nød og næppe undgået det styrt godt 20 kilometer før mål, som kostede McGee en tur i asfalten, men var altså alligevel uheldig på de 221 kilometer flade kilometer fra Catania til Milazzo.
Etapen blev vundet af Liquigas' italienske sprinter Daniele Bennati foran veteranen Erik Zabel fra Milram. Og tredje etape blev en endnu større triumf for det italienske hold, da Franco Pellizotti forsvarede løbets førertrøjen og altså kører i lyserødt på tirsdagens 181 kilometer fra Pizzo Calabro til Catanzaro-Lungomare, der byder på en enkelt mindre stigning undervejs.
Italienske Daniele Bennati fra Liquigas vandt tredje etape af Giro d'Italia.
Den 221 kilometer lange etape fra Catania til Milazzo blev ganske som ventet afsluttet i en massespurt, hvor italieneren slog Erik Zabel og Danilo Hondo.
Liquigas' Franco Pellizotti er fortsat i førertrøjen.
Ligesom søndag var der flere styrt på dagens etape. 71 kilometer fra målstregen måtte mere end 30 ryttere i asfalten. Senere styrtede Bradley McGee og brækkede kravebenet, Der venter ham nu en længere pause.
AaB-direktør Lynge Jakobsen hang ikke med hovedet efter 0-4 nederlaget til FC København.
- Vi tabte til et bedre hold. FCK'erne var utrolig effektive og scorede på langt flere chancer end, de plejer. De var effektive. Men jeg fornemmer ikke, at vi har fået gummiben. Nu skal vi bare afgøre sagerne på en af de næste tre matchbolde i stedet, sagde Lynge Jakobsen efter kampen.
AaB-direktøren havde rent faktisk allerede forberedt en guldfest inden aftenens nederlag til FC København, og der vil også være klar til fest til de næste tre kampe.
- Det er vi nødt til at være rustet til i hver kamp. Alle vil helst vinde et mesterskab hjemme. Men det skal være sagt, så det ikke kan misforstås. Hvis vi kunne have fået det ene point i dag, ville vi hjertens gerne det, så vi kunne drikke hjernen ud, sagde Lynge Jacobsen.
Guldet kan allerede blive en realitet med en AaB-sejr på torsdag hjemme over Brøndby.
Selvom AaB ikke fik brug for den medbragte champagne i dag, så indrømmer nordjydernes sportsdirektør at det ser meget godt ud.
- Nu har vi tre matchbolde tilbage, vi har tre skud mere i bøssen, sagde Lynge Jacobsen efter nederlaget i Parken.
Sportsdirektøren var ikke videre skuffet over nederlaget som efter hans mening var fuldt fortjent.
- De er bedre end os i dag og hvis man går og er alt for sur over kampe man taber når modstanderen er bedre, så er du ikke ordentlig, sagde Lynge Jacobsen til DR Sporten.
FC Københavns anfører Michael Gravgaard var glad for sejren men mente ikke at spillet var meget anderledes end i tidligere kampe.
- Jeg ved godt folk vil sige at FCK spillede en brandkamp og meget bedre end i resten af sæsonen, men det er jeg uenig i. Vi er i 100 procent kontrol som vi plejer, forskellen fra i dag og til de andre kampe er, at i dag, scorer vi på chancerne.
 
http://mu.net.dr.dk/admin/programcard/get/?id=urn:dr:mu:programcard:53b23b716187a21020682c0fhttp://mu.net.dr.dk/admin/programcard/get/?id=urn:dr:mu:programcard:53b23b716187a21020682c12
Randers FC's midtbanespiller Rasmus Hansen bliver løst fra sin kontrakt et halvt år før tiden, så han i stedet kan tiltræde hos den islandske mesterklub, Valur Reykjavik.
- Både Jacob Nielsen (direktør i Randers, red.) og Colin Todd (cheftræner, red.) har været velvillige til at imødekomme mit ønske om at blive løst fra kontrakten med Randers FC. Her vil det for det meste sikkert kun blive til danmarksseriefodbold, i bedste fald 2. division, mens jeg i Valur blandt andet skal spille kvalifikation til Champions League, siger Rasmus Hansen i en pressemeddelelse.
Han nåede 98 kampe og tre mål for Randers FC på fem år.
 
Engelsk fodbold blev skæmmet af voldelige sammenstød mellem fans og politi efter søndagens kamp mellem Manchester City og Middlesbrough.
Middlesbroughs hjemmebane Riverside Stadium blev invaderet af fans og en politimand blev overfaldet af Manchester City-fans og måtte på hospitalet, mens flere andre også blev skadet under optøjerne.
Syv af gæsternes fans blev anholdt for urolighederne. City tabte i øvrigt kampen 1-8.
Der har været megen diskussion på det seneste om superligaspillernes niveau, men i pinsens runde var det dommerne, der stjal billedet med en række kontroversielle og afgørende kendelser, der i øvrigt alle faldt ud til hjemmeholdenes fordel. 
Det har foreløbig givet sig udslag klager fra to klubber. Senest fra FC Midtjylland, der rasede over, at Kolja Afriyie blev udvist i mandagskampen i Esbjerg for et frispark mod Michaël Murcy.
- Jeg fratager ham ikke en chance, og derfor synes jeg ikke, at det er rigtigt, at han (dommer Thomas Vejlgaard, red.) viser mig ud. Murcy kommer hen til mig bagefter og siger, at det ikke er til rødt. Dommeren vil ikke snakke til mig inde på banen, men han viser mig bare ud, siger Afriyie til FCM's hjemmeside.
Få minutter forinden slap Esbjergs Kristian Flittie Onstad med et gult kort, da han fratog Danny Olsen en oplagt scoringschance.
FCM-træner Erik Rasmussen sagde efter nederlaget på 2-3 til Ritzau, at han vil klage til DBU - ikke i håb om at resultatet bliver ændret, men i håb om at Afriyie slipper for karantæne.
- Udvisningen bliver altafgørende, og det er ærgerligt, at det er dommerne, der skal bestemme, hvor medaljerne skal havne, sagde Erik Rasmussen.
Akkurat samme motiv havde OB for at protestere over udvisningen af Atle Roar Håland efter kun få sekunders spil af lørdagens 2-2 kamp i Horsens. Nordmanden prikkede til bolden, hvorefter Horsens' Rawez Lawan faldt om i feltet. Det fik dommer Henrik Kragh til at dømme straffespark til hjemmeholdet og udvise Håland.
Søndagens bød også på en tvivlsom og afgørende dommerkendelse i Viborg, hvor hjemmeholdet slog Lyngby på et straffespark i sidste minut. Her var to mand i infight i feltet, da dommer Jesper Overgaard pegede på pletten.
- I min verden skal der fløjtes 30 gange for straffespark i en kamp, hvis der var straffespark i den situation, sagde en skuffet Lyngby-træner Kasper Hjulmand til DR Sporten.
Weekendens tvivlsomme dommerpræstationer blev rundet af i Parken, hvor den internationale topdommer Claus Bo Larsen dømte straffespark til FCK, efter at AaB-forsvareren Steve Olfers havde hevet Atiba Hutchinson i trøjen - uden for feltet.
- Jeg er forarget, sagde AaB-træner Erik Hamrén, da TV3 lige efter kampen viste tv-billederne fra situationen.
Normalt er han blot reservernes reserve, men den 19-årige Randers-angriber Christian Andreasen greb chancen, da han mandag fik spilletid mod FC Nordsjælland og scorede sejrsmålet på Essex Park.
Et forsvarskiks betød, at han pludselig var helt alene med målmand Jesper Hansen, og selv om det hele foregik lidt hurtigere, end han er vant til på andetholdet i Danmarksserien afsluttede han sikkert.
- Det hele gik lidt hurtigere, end jeg er vant til, men det galdt bare om at være hurtigt over bolden og få afsluttet. Og så gik den ind. Helt fantastisk. Det er sådan noget, jeg har drømt om i mange år, siger Christian Andreasen.
I næste måned afslutter han sin handelsskoleuddannelse, og til den tid håber han på en fuldtidskontrakt.
- Det er da helt sikkert min ambition. At komme op i truppen, og tættere på holdet, smilede den kronjyske angrebshelt.
I FC Nordsjælland-lejren var Christian Nielsen manden, der måtte give kvajebajer. Det var ham, der lagde bolden tilrette for Christian Andreasen.
- Det er noget lort. Vi havde dem helt nede under tæppet og havde lukket helt ned for deres chancer. Og så laver jeg sådan en foræring. Det er bare ærgerligt. Der kan ikke være mange Randers-spillere, der mener, at det er fortjent, at de vinder i dag, sagde Christian Nielsen efter kampen.
Forsvarsspilleren havde ellers leveret en forrygende assist i afslutningen af første halvleg, da han sendte bolden frem over en halv banelængde og fandt topscorer Martin Bernburg, der scorede til 1-1.
- Ja, du kan vel sige, at jeg fik to gode assist i dag, sagde Christian Nielsen.
http://mu.net.dr.dk/admin/programcard/get/?id=urn:dr:mu:programcard:53bc03a8a11f9d162427c725http://mu.net.dr.dk/admin/programcard/get/?id=urn:dr:mu:programcard:53bc03a8a11f9d162427c728
Heerenveen spiller med i UEFA Cup'en i næste sæson, efter at holdet vandt playoff-kampene mod Breda med 4-2 samlet.
Mandag blev det til 2-2 i returkampen mod Breda. Jakob Poulsen var på banen i 2. halvleg for Heerenveen.
Der 
Den nuværende verdensmester, australieren Anthony Mundine, har nu bekræftet overfor Fightnews.com, at han ikke ønsker at møde Kessler. Dermed opgiver han sit bælte, som danskeren og Sartison så skal dyste om.
Verdensforbundet World Boxing Association har endnu ikke programsat kampen, og i sidste uge opstod der tvivl om, hvorvidt der ville være et VM-bælte på spil. Men med Mundines udmelding skulle det nu være på plads.
Mundine afviser, at han ikke "tør" møde Kessler i dysten om bæltet i supermellemvægt. Årsagen til, at han vil droppe bæltet, er, at han vil forsøge at blive verdensmester i to andre vægtklasser.
- Jeg vil være verdensmester i mellemvægt og derefter letsværvægtsverdensmester, siger Mundine, der har høje tanker om sig selv:
- Jeg kan blive seks-dobbelt verdensmester i tre forskellige vægtklasser. Jeg slutter min karriere af som en stor mester. Jeg vil ikke sætte mig selv op sammen med Muhammad Ali og Sugar Ray Robinseon, men jeg vil være den bedste kombinerede atlet nogensinde. En seks-dobbelt mester, fordi det er mit yndlingstal, siger Mundine.
Han opgiver først sit bælte, når han har forsvaret det mod Sam Soliman den 28. maj. Det eneste grus, der kan komme i Team Palles maskineri, skulle altså være, hvis Mundine mod forventning taber til Soliman. I det tilfælde er der ikke noget VM-bælte på spil i Brøndby Hallen.
Med en uventet 3-2-sejr over Malaysia vandt Danmarks kvindelandshold i badminton mandag sin pulje ved Uber Cup, det officielle VM for hold.
Tine Rasmussen gav Danmark en god start mod Malaysia, der er fjerdeseedet ved Uber Cup, med en sejr efter en i perioder tæt kamp i tre sæt mod Wong Mew Choo.
Efter en tabt damedouble sikrede Nanna Brosolat Jensen Danmark en ny føring via sejr på 21-19 i tredje og afgørende sæt, og herefter afgjorde damedoublen Christinna Pedersen/Mie Schjøtt Kristensen kampen til de danske kvinders fordel.
Nok så væsentligt betød gruppesejren, at Danmark får en lettere vej mod semifinalen. I kvartfinalen skal danskerne sandsynligvis møde Tyskland, som dog først skal overvinde Sydafrika for at nå blandt de sidste otte hold.
- Sejren giver endnu mere tro på, at der er noget stort i det her hold. Specielt de unge spillere, som ikke er vant til at spille under de her forhold, gør det helt forrygende i dag, siger assisterende landstræner Lars Uhre til Danmarks Badminton Forbunds hjemmeside.
undefined
undefined
Tine Rasmussen-Rachel Hindley, 21-9, 21-6,  Mie Schjøtt Kristensen/Christinna Pedersen-Renee Flavell/Danielle Barry, 21-10, 21-8,  Nanna Brosolat Jensen-Michelle Chan, 21-8, 12-21, 23-21,  Helle Nielsen/Marie Røpke-Donna Cranston/Emma Rodgers, 21-12, 23-21,  Camilla Sørensen-Jessica Jonggowisastro, 17-21, 11-21.
Wong Mew Choo-Tine Rasmussen 21-19, 19-21, 14-21,  Chin Eei Hui/Wong Pei Tty-Kamilla Rytter Juhl/Marie Røpke, 22-20, 21-16,  Julia Wong Pei Xian-Nanna Brosolat Jensen, 21-13, 19-21, 19-21,  Lim Pek Siah/Ng Hui Lin-Mie Schjøtt Kristensen/Christinna Pedersen, 18-21, 18-21,  Lydia Cheah Li Ya-Camilla Sørensen, 21-11, 21-14.
Malaysia-New Zealand 5-0
undefined
Danmark      2 7-3 2
Malaysia     2 7-3 1
New Zealand  2 1-9 0
undefined
Kenneth Jonassen-John Moody, 21-8, 21-13,  Lars Paaske/Jonas Rasmussen-Henry Tam/Nathan Hannam, 21-9, 21-10,  Peter Gade-Joe Wu, 21-4, 21-11,  Jens Eriksen/Martin Lundgaard Hansen-Craig Cooper/John Moody, 21-12, 21-12,  Joachim Persson-Kevin Dennerly, 21-7, 21-5.
Japan-New Zealand 5-0
(kampe, score, point):
Danmark      1 5-0  1
Japan        1 5-0  1
New Zealand  2 0-10 0
Med to scoringer i de sidste fem minutter vendte Viborg et truende nederlag til sejr. Dan Anton Johansen sendte sejrsmålet ind i kampens sidste minut og pustede liv til Viborgs overlevelseskamp.
Lyngby var foran 2-0 efter en god åbning på kampen, men som så ofte før tabte de unge Lyngby-spillere pusten efter pausen og smed dermed chancen for at spille SAS-liga fodbold i næste sæson.
PictureBox: Dan Anton fejrer sejrsmålet med Søren Ulrik Vestergaard.
 
Efter 4-1 sejren over Horsens i sidste runde var det et optimistisk Lyngby-mandskab som startede kampen bedst, og holdet var tæt på at komme foran allerede i første minut.
Der skulle dog gå knap 14 minutter inden gæsterne fik bolden i mål efter lidt af en tilfældighed. Christian Holst tog chancen udefra og hans skud blev rettet af så Morten Christiansen let kunne score til 1-0.
Bare fire minutter senere var det en færørsk kombination som førte til 2-0 målet. Tem Hansen fik lige akkurat prikket bolden videre til en helt fri Christian Holst som sikkert sendte bolden i nettet.
Rurik Gislason var Viborgs bedste, da holdet fik 1-1 på Brøndby stadion, og i dag var islændingen også blandt sit holds bedste.  Efter 35 minutters spil står han for kampens detalje, da han afdribler sindirekte modstander på højrekanten for derefter at ligge bolden stille og roligt ind bag Rune Pedersen i målet.
Hjemmeholdets pres i anden halvleg lod vendte på sig, men fem minutter før tid sente Rurik Gislason et frispark på stolpen og Christian Olsen var først på returen og udlignede til 2-2.
Med sejren er Viborg nu seks point efter AGF på den rigtige side af nedrykningsstregen.  
ExternalContent
FC Københavns svenske forsvarsspiller Mikael Antonsson måtte lade sig udskifte i pausen med hjerteproblemer, da holdet mandag besejrede AaB med 4-0 i Parken.
- Mikael har døjet med hjerteproblemer i foråret, og han fik et anfald i løbet af første halvleg, hvor hans hjerte begyndte at slå uregelmæssigt, så derfor blev han skiftet ud, siger FCKÆs træner, Ståle Solbakken, til B.T.
Det er et problem, FCK's lægestab har været opmærksom på længe, men tirsdag skal svenskeren alligevel undersøges af en hjertespecialist.
Blot dagen efter, at have tabt kampen om det engelske mesterskab til Manchester United, er Chelsea begyndt oprustningen til den kommende sæson. Chelsea har ifølge BBC betalt 16,2 millioner pund (ca. 152 mio. kr.) for den 25-årige højreback José Bosingwa.
Efter at de to klubber er blevet enige om prisen, bestod spilleren mandag lægetjekket og blev enig med Chelsea om sine personlige vilkår. 
Bosingwa er født i Congo, men flyttede til Portugal som barn. Her er det blevet til syv landskampe og han forventes at være med i den portugisiske trup til sommerens EM.
I Chelsea kommer den nye højreback til at kæmpe om pladsen med en anden tidligere Porto-spiller, Paulo Ferreira samt Juliano Belletti.
 
Det danske herrelandshold i badminton vandt mandag også den anden gruppekamp ved det officielle VM for hold, Thomas Cup, som bliver spillet i Jakarta. Danskerne måtte undvære førstesinglen Kenneth Jonassen med ondt i maven, men det lykkedes alligevel at besejre Japan 3-2 efter en tæt dyst.
Peter Gade tabte den første kamp efter 20-22 i tredje sæt mod Shoji Sato, og herefter skulle herredoublen Lars Paaske/Jonas Rasmussen op mod VM-bronzevinerne Ikeda/Sakamoto.
Efter et tæt opgør vandt danskerne i tre sæt, og derefter bragte Joachim Persson Danmark foran med en sikker sejr. Veteranerne Jens Eriksen/Martin Lundgaard sikrede danskerne den samlede gevinst med endnu en sejr efter tre lige sæt.
Med gruppesejren er Danmark klar til kvartfinalen, hvor Korea formentlig venter. Koreanerne skal dog først besejre Canada i en kamp om retten til at møde Danmark.
Koreanerne har erkendt, at de mere eller mindre bevidst har tabt deres to gruppekampe mod England og Malaysia for at møde Danmark og undgå at komme i halvdel med storfavoritterne Kina./
Sydkoreanerne tabte til Malaysia og England i de indledende kampe ved holdverdensmesterskaberne - Thomas Cup i Indonesien. Og efterfølgende jublede de over nederlagene. De betød nemlig, at holdet sluttede sidst i puljen, og som turneringen er bygget op, skal de nu møde danskerne, der valgte at vinde deres pulje, skriver Reuters.
- Vores strategi har hele tiden været at møde Danmark i kvartfinalen, Indonesien i semifinalen og Kina i finalen, indrømmede manageren for Sydkorea, Kim Jong-soo, mandag overfor det kinesiske nyhedsbureau Xinhua.
1-4 kampen mod England var en decideret farce. Sydkoreas normale doublespillere stillede op i singlerne, mens singlerne spillede double.
- Vi foretrækker at møde Danmark i kvartfinalen, for vi tror, at vi kan slå dem, sagde Kim Jong-soo.
Og sådan bliver det efter alt at dømme. Sydkoreanerne skal dog først lige slå upåagtede Canada i en playoffkamp tirsdag, og her kan man forvente, at asiaterne stiller i den normale opstilling.
Efter nogle ugers hvile på grund af en ankelskade vendte Caroline Wozniacki i sidste uge tilbage på tennisbanen i WTA-turneringen German Open.
Selv om hun røg ud i anden runde, var sejren over verdens nummer 21, Tatiana Golovin, i første runde nok til at give Wozniacki et hop frem på verdensranglisten.
Den 17-årige dansker er gået to pladser frem på denne uges rangliste og er nu nummer 36 i verden. Det er hendes bedste placering nogensinde på listen.
Wozniacki vandt sin første kamp ved German Open i to sæt over Tatiana Golovin. 7-6, 6-2. I anden runde slog argentineren Gisela Dulko så danskeren med cifrene 6-2, 7-5.
 
Den lille klub FC Vaduz fra Liechtenstein skrev søndag historie, da man rykkede op i Superligaen - i Schweiz. 0-0 kampen ude mod Chiasso betød, at klubben vandt den schweiziske 2. division.
Klubben har spillede med i de schweiziske turneringer siden 1932 - efter et enkelt år under østrigsk flag - men det er første gang, at den er repræsenteret i den fineste række.
FC Vaduz trænes af Heinz Hermann, der har rekorden for flest landskampe for Schweiz, og selv om byens 5000 indbyggere nu kan fejre oprykningen, vil de aldrig komme til at fejre et schweizisk mesterskab. Aftalen mellem forbundene i Liechtenstein og Schweiz indebærer, at et hold fra lilleputnationen ikke kan anerkendes som schweizisk mester, ligesom det ikke er muligt at kvalificere sig til europæisk fodbold via den schweiziske turnering.
Til gengæld nyder klubben godt af at være suverænt bedst i Liechtenstein og derfor alligevel er med i Europa sæson efter sæson. FC Vaduz har vundet den nationale pokalturnering 37 gange - heraf de seneste 11 år i træk - og er derfor nærmest fast deltager i UEFA Cup'en.
Vejle Boldklub er efter en enkelt sæson i 1. division tilbage i Superligaen.
Oprykningen blev sikret mandag eftermiddag i Nørreskoven, hvor VB vandt 2-1 over AB. Sejren blev sikret af Adeshina Lawal i sidste minut, og målet gav Vejle klubbens 21. sejr i 25 kampe i Viasat Divisionen, hvor holdet har været aldeles suveræn gennem hele sæsonen.
Med fem spillerunder er Vejle nu sikker på at slutte i top 2. Vejle har 66 point, mens SønderjyskE har 55 point. Sønderjyderne var ellers nede 0-2 mod oprykningsrivalerne fra Herfølge, men i slutningen af kampen scorede Anders Egholm og Rasmus Hansen de vigtige mål for hjemmeholdet.
Silkeborg på tredjepladsen hentede en 3-1 sejr ude over Næstved og har 48 point.
Dagens runde blev åbnet med en bundgyser, da Skive og Aarhus Fremad mødtes på Skive Stadion.
Hjemmeholdet tog et stort spring væk fra bunden af rækken med en 2-1 sejr. Skive har fem point til nedrykningsstregen, mens århusianerne sammen med Ølstykke og Hvidovre ligger til nedrykning.
Lolland-Faster Alliancen vandt 1-0 over Kolding og hoppede dermed op over nedrykningsstregen efter søndagens kampe.
1-0 Valentino Lai (38. minut). 1-1 Casper Andersen (61. minut). 2-1 Adeshina Lawal (90. minut).
Tilskuere: 6.482.
1-0 Jesper Juelsgaard (40. minut). 2-0 Lasse Ankjær (65. minut). 2-1 Kenneth Jensen (90. minut/str.).
Tilskuere: 1.306.
0-1 Anders Clausen (1. minut). 0-2 Mark Svendsen (68. minut). 0-3 Jesper Skak Nielsen (70. minut). 0-4 Lukasz Cieslewicz (85. minut).
Tilskuere: 520.
0-1 Emmanual Ake Muttendango (9. minut). 1-1 Fosu Boateng (11. minut). 2-1 Wassim el Banna (17. minut). 2-2 Mikheil Barabadze (71. minut). 2-3 Andre Riel (83. minut). 2-4 Emmanual Ake Muttendango (88. minut). 3-4 Tim Ilsø (90. minut).
Tilskuere: 1.520.
1-0 Brian Trix Nielsen (62. minut).
Tilskuere: 983.
0-1 Kaimar Saag (17. minut). 0-2 Steffen Ernemann (47. minut). 0-3 Kim Olsen (51. minut). 1-3 Gaucinho  (80. minut).
Tilskuere: 1.374.
0-1 Mikael Rynell (48. minut). 1-1 Anders Egholm (76. minut). 2-1 Rasmus Hansen (83. minut).
Tilskuere: 2.889.
0-1 Martin Henriksen (12. minut). 0-2 Rasmus Katholm (44. minut). 0-3 Jens D. Kristiansen (86. minut). 1-3 Søren Nielsen (90. minut).
Tilskuere: 513.
FCM's ti mand kunne ikke holde stand og tabte 2-3 til Esbjerg på et sent mål. AaB har matchbold i Parken.
Begge hold lagde ud med frisk spil fremad i Esbjerg, og det gav gode chancer i begge ender. Først en dobbelt mulighed til FCM, men Lars Winde klarede flot afslutningerne fra først Petter Furuseth Olsen og efterfølgende Danny Olsen.
I den anden ende var Jesper Bech tæt på et par minutter senere, men hans flade skud ved nærmeste stolpe blev taget af Lasse Heinze, der dog måtte give fortabt efter ti minutter, da Martin Vingaards hårde frispark fra 35 meter strøg i mål.
Syv minutter senere udlignede Magnus Troest på hovedstød efter et hjørnespark i en situation, hvor Esbjerg-forsvaret snorksov. Og otte minutter senere stod det 1-2, da Gheorghe Florescu udnyttede en ren gave fra Lars Winde. Målmanden løb helt umotiveret ud af feltet, og rumæneren havde let ved at trille bolden forbi ham og ind i et tomt mål. Det var Florescus første mål i Superligaen.
FCM var bedst i resten af halvlegen, men straks efter pausen satte hjemmeholdet tryk på. Det blev til et par gode chancer, før Martin Vingaard i 59. minut udnyttede en frispilning fra Jesper Bech og udplacerede Lasse Heinze med et fladt skud i det lange hjørne.
EfB havde flere chancer for at komme på 3-2, men det var først tre minutter før tid, at Søren Rieks blev matchvinder på hovedstød efter Frank Hansens forarbejder i højre side.
På det tidspunkt var gæsterne kun ti mand, efter at Kolja Afriyie tacklede Michael Murcy ureglementeret. Det var en hård dom - især i betragtning af, at Esbjerg-forsvarerne i flere tilfælde havde vist, at de heller ikke er guds bedste børn, hvad angår hårdt spil.
Episoden betød, at Esbjerg kunne lægge et seriøst pres på gæsterne til sidst, og det gav altså bonus. 
ExternalContent
Caroline Wozniacki er klar til anden runde i WTA-turneringen i Rom efter en overbevisende sejr på 6-3, 6-0 over Tamira Paszek fra Østrig.
Den 17-årige dansker havde ingen problemer med at besejre sin jævnaldrende modstander som er nummer 46 i verden, 10 pladser dårligere end Wozniacki.
Caroline Wozniacki kan nu se frem til at møde vinderen af opgøret mellem Sybille Bamer og den 13. seedede Nicole Vaidisova.
Også Kristian Pless er klar til anden runde i en Challenger Turnering i New Delhi. Danskeren besejrede Alexander Satschko fra Tyskland med 6-4, 5-7, 6-2.
I anden runde af turneringen som spilles på Hard Court skal Pless møde llia Marchenko fra Ukraine.  
 
19-årige Christian Andreasen blev matchvinder for Randers, da han med sin første Superligascoring stod for sejrsmålet i dagens kamp mod FC Nordsjælland.
2-1 lød cifrene på, der sender Randers op på syvendepladsen i Superligaen.
Det var dog en anden Christian, der stod bag oplægget til Andreasens scoring - nemlig FC Nordsjælland-forsvareren Christian Andersen, der i en helt upresset situation ville lægge bolden tilbage til sin målmand Jesper Hansen. Men der var alt for lidt fart i bolden, og derfor kunne Christian Andreasen let løbe bolden op og i helt fri position udplacere Jesper Hansen.
5770 tilskuere i Randers var vidner til en livlig kamp, der blev åbnet bedst af hjemmeholdet. Efter 23 minutter bragte Bedi Buval Randers' i front, da han helt fri foran mål kunne prikke en ripost i netmaskerne. En velspillende Søren Berg satte målet i scene, da han kom fri af Henrik Kildentoft på højrekanten, lagde bolden ind foran mål, hvor Marc Nygaard kom højest og headede bolden på stolpen - hvorefter Buval let kunne prikke den ind i Jesper Hansens' mål.
Randers fortsatte i højt tempo og med et højt pres på FC Nordsjælland-spillerne, der blev tvunget til at afslutte og aflevere bolden tidligt.
Det gjorde det svært for den enlige mand i front hos gæsterne, Martin Bernburg, at komme frem til åbne chancer, og nordsjællændernes bedste forsøg i de første 45 minutter var et frispark fra svenske Andreas Dahl, der snert gik forbi stolpen.
Men så valgte kampens dommer at lægge et minut til i 1. halvleg, og det udnyttede Martin Bernburg, da Christian Nielsen sendte en lang bold frem fra sit eget felt. Randers-forsvaret tog en blunder, og bolden sejlede hen over tre forsvarsspillere og blev opsnappet af Bernburg, der let kunne udplacere Kevin Stuhr-Ellegaard.
Randers fortsatte anden halvleg i et højt tempo, og der var gode tilbud til både Bedi Buval og Marc Nygaard. Men da det ikke resulterede i scoringer, gik gassen lidt af hjemmeholdet, og FCN overtog kontrollen med kampen.
Derfor lå det også i kortene, at den næste scoring ville blive til gæsterne, men så dummede Christian Nielsen sig altså, og Christian Andreasen udnyttede muligheden for at blive matchvinder.
ExternalContent
http://mu.net.dr.dk/admin/programcard/get/?id=urn:dr:mu:programcard:53bc03a8a11f9d162427c728http://mu.net.dr.dk/admin/programcard/get/?id=urn:dr:mu:programcard:53bc03a8a11f9d162427c725http://mu.net.dr.dk/admin/programcard/get/?id=urn:dr:mu:programcard:543d941e6187a20bf845d71b
Spanieren Sergio Garcia blev den første europæer i 21 år til at vinde Players Championship i Florida, der uofficielt kaldes den femte major.
Sergio Garcia vandt efter omspil med amerikaneren Paul Goydos.
Søren Hansen sluttede af med en runde i seks slag over banens par og måtte tage til takke med en placering som nummer 42.
Otte bogeys lavede turneringens eneste dansker på de sidste 18 huller.
Den tidligere Vejle-træner Ole Fritsen døde i weekenden af et hjertestop blot 66 år gammel. Det skriver Kunsport.dk.
Han var i tre perioder cheftræner i Vejle Boldklub: Fra 1981-1983, 1988-1989 og 1994-1999. Hans største triumf med klubben var pokalsejren i 1981 og personligt prisen som årets træner i Danmark i 1996/1997.
Som aktiv spiller blev han den første professionelle, som Vejle solgte til udlandet. Den elegante midtbanespiller skiftede i 1966 til den hollandske klub GVAV Groningen, hvor hans professionelle tilværelse kom til at vare frem til den 1. juli 1972. Ialt nåede han 210 kampe for Groningens og scorede omkring 150 mål.
Ifølge Kunsport ville Vejle gerne have mindet Fritsen i forbindelse med kampen mod AB, hvor holdet kan sikre sig oprykning. Men det har familien ikke ønsket.
19-årige Christian Andreasen blev matchvinder for Randers, da han med sin første Superligascoring stod for sejrsmålet i dagens kamp mod FC Nordsjælland.
2-1 lød cifrene på, der sender Randers op på syvendepladsen i Superligaen.
Det var dog en anden Christian, der stod bag oplægget til Andreasens scoring - nemlig FC Nordsjælland-forsvareren Christian Andersen, der i en helt upresset situation ville lægge bolden tilbage til sin målmand Jesper Hansen. Men der var alt for lidt fart i bolden, og derfor kunne Christian Andreasen let løbe bolden op og i helt fri position udplacere Jesper Hansen.
5770 tilskuere i Randers var vidner til en livlig kamp, der blev åbnet bedst af hjemmeholdet. Efter 23 minutter bragte Bedi Buval Randers' i front, da han helt fri foran mål kunne prikke en ripost i netmaskerne. En velspillende Søren Berg satte målet i scene, da han kom fri af Henrik Kildentoft på højrekanten, lagde bolden ind foran mål, hvor Marc Nygaard kom højest og headede bolden på stolpen - hvorefter Buval let kunne prikke den ind i Jesper Hansens' mål.
Randers fortsatte i højt tempo og med et højt pres på FC Nordsjælland-spillerne, der blev tvunget til at afslutte og aflevere bolden tidligt.
Det gjorde det svært for den enlige mand i front hos gæsterne, Martin Bernburg, at komme frem til åbne chancer, og nordsjællændernes bedste forsøg i de første 45 minutter var et frispark fra svenske Andreas Dahl, der snert gik forbi stolpen.
Men så valgte kampens dommer at lægge et minut til i 1. halvleg, og det udnyttede Martin Bernburg, da Christian Nielsen sendte en lang bold frem fra sit eget felt. Randers-forsvaret tog en blunder, og bolden sejlede hen over tre forsvarsspillere og blev opsnappet af Bernburg, der let kunne udplacere Kevin Stuhr-Ellegaard.
Randers fortsatte anden halvleg i et højt tempo, og der var gode tilbud til både Bedi Buval og Marc Nygaard. Men da det ikke resulterede i scoringer, gik gassen lidt af hjemmeholdet, og FCN overtog kontrollen med kampen.
Derfor lå det også i kortene, at den næste scoring ville blive til gæsterne, men så dummede Christian Nielsen sig altså, og Christian Andreasen udnyttede muligheden for at blive matchvinder.
ExternalContent
http://mu.net.dr.dk/admin/programcard/get/?id=urn:dr:mu:programcard:53bc03a8a11f9d162427c728http://mu.net.dr.dk/admin/programcard/get/?id=urn:dr:mu:programcard:53bc03a8a11f9d162427c725http://mu.net.dr.dk/admin/programcard/get/?id=urn:dr:mu:programcard:543d941e6187a20bf845d71b
Caroline Wozniacki er klar til anden runde i WTA-turneringen i Rom efter en overbevisende sejr på 6-3, 6-0 over Tamira Paszek fra Østrig.
Den 17-årige dansker havde ingen problemer med at besejre sin jævnaldrende modstander som er nummer 46 i verden, 10 pladser dårligere end Wozniacki.
Caroline Wozniacki kan nu se frem til at møde vinderen af opgøret mellem Sybille Bamer og den 13. seedede Nicole Vaidisova.
Også Kristian Pless er klar til anden runde i en Challenger Turnering i New Delhi. Danskeren besejrede Alexander Satschko fra Tyskland med 6-4, 5-7, 6-2.
I anden runde af turneringen som spilles på Hard Court skal Pless møde llia Marchenko fra Ukraine.  
 
Vejle Boldklub er efter en enkelt sæson i 1. division tilbage i Superligaen.
Oprykningen blev sikret mandag eftermiddag i Nørreskoven, hvor VB vandt 2-1 over AB. Sejren blev sikret af Adeshina Lawal i sidste minut, og målet gav Vejle klubbens 21. sejr i 25 kampe i Viasat Divisionen, hvor holdet har været aldeles suveræn gennem hele sæsonen.
Med fem spillerunder er Vejle nu sikker på at slutte i top 2. Vejle har 66 point, mens SønderjyskE har 55 point. Sønderjyderne var ellers nede 0-2 mod oprykningsrivalerne fra Herfølge, men i slutningen af kampen scorede Anders Egholm og Rasmus Hansen de vigtige mål for hjemmeholdet.
Silkeborg på tredjepladsen hentede en 3-1 sejr ude over Næstved og har 48 point.
Dagens runde blev åbnet med en bundgyser, da Skive og Aarhus Fremad mødtes på Skive Stadion.
Hjemmeholdet tog et stort spring væk fra bunden af rækken med en 2-1 sejr. Skive har fem point til nedrykningsstregen, mens århusianerne sammen med Ølstykke og Hvidovre ligger til nedrykning.
Lolland-Faster Alliancen vandt 1-0 over Kolding og hoppede dermed op over nedrykningsstregen efter søndagens kampe.
1-0 Valentino Lai (38. minut). 1-1 Casper Andersen (61. minut). 2-1 Adeshina Lawal (90. minut).
Tilskuere: 6.482.
1-0 Jesper Juelsgaard (40. minut). 2-0 Lasse Ankjær (65. minut). 2-1 Kenneth Jensen (90. minut/str.).
Tilskuere: 1.306.
0-1 Anders Clausen (1. minut). 0-2 Mark Svendsen (68. minut). 0-3 Jesper Skak Nielsen (70. minut). 0-4 Lukasz Cieslewicz (85. minut).
Tilskuere: 520.
0-1 Emmanual Ake Muttendango (9. minut). 1-1 Fosu Boateng (11. minut). 2-1 Wassim el Banna (17. minut). 2-2 Mikheil Barabadze (71. minut). 2-3 Andre Riel (83. minut). 2-4 Emmanual Ake Muttendango (88. minut). 3-4 Tim Ilsø (90. minut).
Tilskuere: 1.520.
1-0 Brian Trix Nielsen (62. minut).
Tilskuere: 983.
0-1 Kaimar Saag (17. minut). 0-2 Steffen Ernemann (47. minut). 0-3 Kim Olsen (51. minut). 1-3 Gaucinho  (80. minut).
Tilskuere: 1.374.
0-1 Mikael Rynell (48. minut). 1-1 Anders Egholm (76. minut). 2-1 Rasmus Hansen (83. minut).
Tilskuere: 2.889.
0-1 Martin Henriksen (12. minut). 0-2 Rasmus Katholm (44. minut). 0-3 Jens D. Kristiansen (86. minut). 1-3 Søren Nielsen (90. minut).
Tilskuere: 513.
Det danske herrelandshold i badminton vandt mandag også den anden gruppekamp ved det officielle VM for hold, Thomas Cup, som bliver spillet i Jakarta. Danskerne måtte undvære førstesinglen Kenneth Jonassen med ondt i maven, men det lykkedes alligevel at besejre Japan 3-2 efter en tæt dyst.
Peter Gade tabte den første kamp efter 20-22 i tredje sæt mod Shoji Sato, og herefter skulle herredoublen Lars Paaske/Jonas Rasmussen op mod VM-bronzevinerne Ikeda/Sakamoto.
Efter et tæt opgør vandt danskerne i tre sæt, og derefter bragte Joachim Persson Danmark foran med en sikker sejr. Veteranerne Jens Eriksen/Martin Lundgaard sikrede danskerne den samlede gevinst med endnu en sejr efter tre lige sæt.
Med gruppesejren er Danmark klar til kvartfinalen, hvor Korea formentlig venter. Koreanerne skal dog først besejre Canada i en kamp om retten til at møde Danmark.
Koreanerne har erkendt, at de mere eller mindre bevidst har tabt deres to gruppekampe mod England og Malaysia for at møde Danmark og undgå at komme i halvdel med storfavoritterne Kina./
Den tidligere Vejle-træner Ole Fritsen døde i weekenden af et hjertestop blot 66 år gammel. Det skriver Kunsport.dk.
Han var i tre perioder cheftræner i Vejle Boldklub: Fra 1981-1983, 1988-1989 og 1994-1999. Hans største triumf med klubben var pokalsejren i 1981 og personligt prisen som årets træner i Danmark i 1996/1997.
Som aktiv spiller blev han den første professionelle, som Vejle solgte til udlandet. Den elegante midtbanespiller skiftede i 1966 til den hollandske klub GVAV Groningen, hvor hans professionelle tilværelse kom til at vare frem til den 1. juli 1972. Ialt nåede han 210 kampe for Groningens og scorede omkring 150 mål.
Ifølge Kunsport ville Vejle gerne have mindet Fritsen i forbindelse med kampen mod AB, hvor holdet kan sikre sig oprykning. Men det har familien ikke ønsket.
Med to scoringer i de sidste fem minutter vendte Viborg et truende nederlag til sejr. Dan Anton Johansen sendte sejrsmålet ind i kampens sidste minut og pustede liv til Viborgs overlevelseskamp.
Lyngby var foran 2-0 efter en god åbning på kampen, men som så ofte før tabte de unge Lyngby-spillere pusten efter pausen og smed dermed chancen for at spille SAS-liga fodbold i næste sæson.
PictureBox: Dan Anton fejrer sejrsmålet med Søren Ulrik Vestergaard.
 
Efter 4-1 sejren over Horsens i sidste runde var det et optimistisk Lyngby-mandskab som startede kampen bedst, og holdet var tæt på at komme foran allerede i første minut.
Der skulle dog gå knap 14 minutter inden gæsterne fik bolden i mål efter lidt af en tilfældighed. Christian Holst tog chancen udefra og hans skud blev rettet af så Morten Christiansen let kunne score til 1-0.
Bare fire minutter senere var det en færørsk kombination som førte til 2-0 målet. Tem Hansen fik lige akkurat prikket bolden videre til en helt fri Christian Holst som sikkert sendte bolden i nettet.
Rurik Gislason var Viborgs bedste, da holdet fik 1-1 på Brøndby stadion, og i dag var islændingen også blandt sit holds bedste.  Efter 35 minutters spil står han for kampens detalje, da han afdribler sindirekte modstander på højrekanten for derefter at ligge bolden stille og roligt ind bag Rune Pedersen i målet.
Hjemmeholdets pres i anden halvleg lod vendte på sig, men fem minutter før tid sente Rurik Gislason et frispark på stolpen og Christian Olsen var først på returen og udlignede til 2-2.
Med sejren er Viborg nu seks point efter AGF på den rigtige side af nedrykningsstregen.  
ExternalContent
Normalt er han blot reservernes reserve, men den 19-årige Randers-angriber Christian Andreasen greb chancen, da han mandag fik spilletid mod FC Nordsjælland og scorede sejrsmålet på Essex Park.
Et forsvarskiks betød, at han pludselig var helt alene med målmand Jesper Hansen, og selv om det hele foregik lidt hurtigere, end han er vant til på andetholdet i Danmarksserien afsluttede han sikkert.
- Det hele gik lidt hurtigere, end jeg er vant til, men det galdt bare om at være hurtigt over bolden og få afsluttet. Og så gik den ind. Helt fantastisk. Det er sådan noget, jeg har drømt om i mange år, siger Christian Andreasen.
I næste måned afslutter han sin handelsskoleuddannelse, og til den tid håber han på en fuldtidskontrakt.
- Det er da helt sikkert min ambition. At komme op i truppen, og tættere på holdet, smilede den kronjyske angrebshelt.
I FC Nordsjælland-lejren var Christian Nielsen manden, der måtte give kvajebajer. Det var ham, der lagde bolden tilrette for Christian Andreasen.
- Det er noget lort. Vi havde dem helt nede under tæppet og havde lukket helt ned for deres chancer. Og så laver jeg sådan en foræring. Det er bare ærgerligt. Der kan ikke være mange Randers-spillere, der mener, at det er fortjent, at de vinder i dag, sagde Christian Nielsen efter kampen.
Forsvarsspilleren havde ellers leveret en forrygende assist i afslutningen af første halvleg, da han sendte bolden frem over en halv banelængde og fandt topscorer Martin Bernburg, der scorede til 1-1.
- Ja, du kan vel sige, at jeg fik to gode assist i dag, sagde Christian Nielsen.
http://mu.net.dr.dk/admin/programcard/get/?id=urn:dr:mu:programcard:53bc03a8a11f9d162427c725http://mu.net.dr.dk/admin/programcard/get/?id=urn:dr:mu:programcard:53bc03a8a11f9d162427c728
Efter nogle ugers hvile på grund af en ankelskade vendte Caroline Wozniacki i sidste uge tilbage på tennisbanen i WTA-turneringen German Open.
Selv om hun røg ud i anden runde, var sejren over verdens nummer 21, Tatiana Golovin, i første runde nok til at give Wozniacki et hop frem på verdensranglisten.
Den 17-årige dansker er gået to pladser frem på denne uges rangliste og er nu nummer 36 i verden. Det er hendes bedste placering nogensinde på listen.
Wozniacki vandt sin første kamp ved German Open i to sæt over Tatiana Golovin. 7-6, 6-2. I anden runde slog argentineren Gisela Dulko så danskeren med cifrene 6-2, 7-5.
 
Randers FC's midtbanespiller Rasmus Hansen bliver løst fra sin kontrakt et halvt år før tiden, så han i stedet kan tiltræde hos den islandske mesterklub, Valur Reykjavik.
- Både Jacob Nielsen (direktør i Randers, red.) og Colin Todd (cheftræner, red.) har været velvillige til at imødekomme mit ønske om at blive løst fra kontrakten med Randers FC. Her vil det for det meste sikkert kun blive til danmarksseriefodbold, i bedste fald 2. division, mens jeg i Valur blandt andet skal spille kvalifikation til Champions League, siger Rasmus Hansen i en pressemeddelelse.
Han nåede 98 kampe og tre mål for Randers FC på fem år.
 
FC København satte de kommende danske mestre på plads i Parken. FCK vandt fortjent topkampen mod AaB med 4-0 og udsatte dermed nordjydernes guldfest.
Efter FC Midtjyllands nederlag til Esbjerg tidligere på dagen, skulle AaB kun bruge ét point i Parken for at kunne kalde sig danske mestre. Der var dog alt andet end mesterskabsklasse og AaB'ernes spil mandag aften.
FC København kontrollerede som altid spillet i Parken uden at komme frem til chancer. Der skulle som så mange gange før en dødbold til før hjemmeholdet fik hul på bylden.
Efter et hjørnespark i højre side havnede bolden hos Michael Silberbauer ved bagerste stolpe, og fra en meget spids vinkel sparkede den tidligere AaB-spiller hjemmeholdet i front. Kenneth Stenild i AaB-målet var ikke chanceløs og burde måske havde reddet skuddet. 
AaB kom en smule mere aggressivt ud til anden halvleg, men nordjydernes modangreb blev bremset da Attiba Hutchinson efter en lille times spil bragte københavnerne på 2-0 efter et flot kombinationsspil med Oscar Wendt og Morten Nordstrand.
Bare ti minutter senere faldt kampens afgørelse, da dommer Claus Bo Larsen fejlagtigt tilkendte hjemmeholdet et straffespark. Steve Olfers nedlagde Hutchinson uden for feltet, men canadieren faldt inde i feltet og dommeren pegede på pletten. Morten Nordstrand scorede sikkert fra 11-meter pletten.
Det blev også til en scoring fra den målfattige brasilianer Ailton Almeida, som ikke har fundet vej til netmaskerne, siden han for præcis et år siden scorede mod Randers.
Mens sejren gav en smule oprejsning til FCK, så må AaB vente med guldfesten til på torsdag, hvor holdet får besøg af Brøndby. AaB fører med otte point ned til FCK og vinder nordjyderne den kamp er mesterskabet en realitet.
 
ExternalContent
Tredje etape af Giro d'Italia blev en dyr dag for danske Team CSC. Først måtte både de rutinerede Stuart O'Grady og Bradley McGee udgå med brækkede kraveben. Dernæst punkterede unge Chris Anker Sørensen kort før mål og satte lidt mere end et halvt minut til. Dermed måtte han også afgive sin tredjeplads og løbets hvide ungdomstrøje.
Den 23-årige dansker havde ellers med nød og næppe undgået det styrt godt 20 kilometer før mål, som kostede McGee en tur i asfalten, men var altså alligevel uheldig på de 221 kilometer flade kilometer fra Catania til Milazzo.
Etapen blev vundet af Liquigas' italienske sprinter Daniele Bennati foran veteranen Erik Zabel fra Milram. Og tredje etape blev en endnu større triumf for det italienske hold, da Franco Pellizotti forsvarede løbets førertrøjen og altså kører i lyserødt på tirsdagens 181 kilometer fra Pizzo Calabro til Catanzaro-Lungomare, der byder på en enkelt mindre stigning undervejs.
Selvom AaB ikke fik brug for den medbragte champagne i dag, så indrømmer nordjydernes sportsdirektør at det ser meget godt ud.
- Nu har vi tre matchbolde tilbage, vi har tre skud mere i bøssen, sagde Lynge Jacobsen efter nederlaget i Parken.
Sportsdirektøren var ikke videre skuffet over nederlaget som efter hans mening var fuldt fortjent.
- De er bedre end os i dag og hvis man går og er alt for sur over kampe man taber når modstanderen er bedre, så er du ikke ordentlig, sagde Lynge Jacobsen til DR Sporten.
FC Københavns anfører Michael Gravgaard var glad for sejren men mente ikke at spillet var meget anderledes end i tidligere kampe.
- Jeg ved godt folk vil sige at FCK spillede en brandkamp og meget bedre end i resten af sæsonen, men det er jeg uenig i. Vi er i 100 procent kontrol som vi plejer, forskellen fra i dag og til de andre kampe er, at i dag, scorer vi på chancerne.
 
http://mu.net.dr.dk/admin/programcard/get/?id=urn:dr:mu:programcard:53b23b716187a21020682c0fhttp://mu.net.dr.dk/admin/programcard/get/?id=urn:dr:mu:programcard:53b23b716187a21020682c12
Sydkoreanerne tabte til Malaysia og England i de indledende kampe ved holdverdensmesterskaberne - Thomas Cup i Indonesien. Og efterfølgende jublede de over nederlagene. De betød nemlig, at holdet sluttede sidst i puljen, og som turneringen er bygget op, skal de nu møde danskerne, der valgte at vinde deres pulje, skriver Reuters.
- Vores strategi har hele tiden været at møde Danmark i kvartfinalen, Indonesien i semifinalen og Kina i finalen, indrømmede manageren for Sydkorea, Kim Jong-soo, mandag overfor det kinesiske nyhedsbureau Xinhua.
1-4 kampen mod England var en decideret farce. Sydkoreas normale doublespillere stillede op i singlerne, mens singlerne spillede double.
- Vi foretrækker at møde Danmark i kvartfinalen, for vi tror, at vi kan slå dem, sagde Kim Jong-soo.
Og sådan bliver det efter alt at dømme. Sydkoreanerne skal dog først lige slå upåagtede Canada i en playoffkamp tirsdag, og her kan man forvente, at asiaterne stiller i den normale opstilling.
Med en uventet 3-2-sejr over Malaysia vandt Danmarks kvindelandshold i badminton mandag sin pulje ved Uber Cup, det officielle VM for hold.
Tine Rasmussen gav Danmark en god start mod Malaysia, der er fjerdeseedet ved Uber Cup, med en sejr efter en i perioder tæt kamp i tre sæt mod Wong Mew Choo.
Efter en tabt damedouble sikrede Nanna Brosolat Jensen Danmark en ny føring via sejr på 21-19 i tredje og afgørende sæt, og herefter afgjorde damedoublen Christinna Pedersen/Mie Schjøtt Kristensen kampen til de danske kvinders fordel.
Nok så væsentligt betød gruppesejren, at Danmark får en lettere vej mod semifinalen. I kvartfinalen skal danskerne sandsynligvis møde Tyskland, som dog først skal overvinde Sydafrika for at nå blandt de sidste otte hold.
- Sejren giver endnu mere tro på, at der er noget stort i det her hold. Specielt de unge spillere, som ikke er vant til at spille under de her forhold, gør det helt forrygende i dag, siger assisterende landstræner Lars Uhre til Danmarks Badminton Forbunds hjemmeside.
 
FCM's ti mand kunne ikke holde stand og tabte 2-3 til Esbjerg på et sent mål. AaB har matchbold i Parken.
Begge hold lagde ud med frisk spil fremad i Esbjerg, og det gav gode chancer i begge ender. Først en dobbelt mulighed til FCM, men Lars Winde klarede flot afslutningerne fra først Petter Furuseth Olsen og efterfølgende Danny Olsen.
I den anden ende var Jesper Bech tæt på et par minutter senere, men hans flade skud ved nærmeste stolpe blev taget af Lasse Heinze, der dog måtte give fortabt efter ti minutter, da Martin Vingaards hårde frispark fra 35 meter strøg i mål.
Syv minutter senere udlignede Magnus Troest på hovedstød efter et hjørnespark i en situation, hvor Esbjerg-forsvaret snorksov. Og otte minutter senere stod det 1-2, da Gheorghe Florescu udnyttede en ren gave fra Lars Winde. Målmanden løb helt umotiveret ud af feltet, og rumæneren havde let ved at trille bolden forbi ham og ind i et tomt mål. Det var Florescus første mål i Superligaen.
FCM var bedst i resten af halvlegen, men straks efter pausen satte hjemmeholdet tryk på. Det blev til et par gode chancer, før Martin Vingaard i 59. minut udnyttede en frispilning fra Jesper Bech og udplacerede Lasse Heinze med et fladt skud i det lange hjørne.
EfB havde flere chancer for at komme på 3-2, men det var først tre minutter før tid, at Søren Rieks blev matchvinder på hovedstød efter Frank Hansens forarbejder i højre side.
På det tidspunkt var gæsterne kun ti mand, efter at Kolja Afriyie tacklede Michael Murcy ureglementeret. Det var en hård dom - især i betragtning af, at Esbjerg-forsvarerne i flere tilfælde havde vist, at de heller ikke er guds bedste børn, hvad angår hårdt spil.
Episoden betød, at Esbjerg kunne lægge et seriøst pres på gæsterne til sidst, og det gav altså bonus. 
ExternalContent
AaB-direktør Lynge Jakobsen hang ikke med hovedet efter 0-4 nederlaget til FC København.
- Vi tabte til et bedre hold. FCK'erne var utrolig effektive og scorede på langt flere chancer end, de plejer. De var effektive. Men jeg fornemmer ikke, at vi har fået gummiben. Nu skal vi bare afgøre sagerne på en af de næste tre matchbolde i stedet, sagde Lynge Jakobsen efter kampen.
AaB-direktøren havde rent faktisk allerede forberedt en guldfest inden aftenens nederlag til FC København, og der vil også være klar til fest til de næste tre kampe.
- Det er vi nødt til at være rustet til i hver kamp. Alle vil helst vinde et mesterskab hjemme. Men det skal være sagt, så det ikke kan misforstås. Hvis vi kunne have fået det ene point i dag, ville vi hjertens gerne det, så vi kunne drikke hjernen ud, sagde Lynge Jacobsen.
Guldet kan allerede blive en realitet med en AaB-sejr på torsdag hjemme over Brøndby.
Der 
Den nuværende verdensmester, australieren Anthony Mundine, har nu bekræftet overfor Fightnews.com, at han ikke ønsker at møde Kessler. Dermed opgiver han sit bælte, som danskeren og Sartison så skal dyste om.
Verdensforbundet World Boxing Association har endnu ikke programsat kampen, og i sidste uge opstod der tvivl om, hvorvidt der ville være et VM-bælte på spil. Men med Mundines udmelding skulle det nu være på plads.
Mundine afviser, at han ikke "tør" møde Kessler i dysten om bæltet i supermellemvægt. Årsagen til, at han vil droppe bæltet, er, at han vil forsøge at blive verdensmester i to andre vægtklasser.
- Jeg vil være verdensmester i mellemvægt og derefter letsværvægtsverdensmester, siger Mundine, der har høje tanker om sig selv:
- Jeg kan blive seks-dobbelt verdensmester i tre forskellige vægtklasser. Jeg slutter min karriere af som en stor mester. Jeg vil ikke sætte mig selv op sammen med Muhammad Ali og Sugar Ray Robinseon, men jeg vil være den bedste kombinerede atlet nogensinde. En seks-dobbelt mester, fordi det er mit yndlingstal, siger Mundine.
Han opgiver først sit bælte, når han har forsvaret det mod Sam Soliman den 28. maj. Det eneste grus, der kan komme i Team Palles maskineri, skulle altså være, hvis Mundine mod forventning taber til Soliman. I det tilfælde er der ikke noget VM-bælte på spil i Brøndby Hallen.
Med en uventet 3-2-sejr over Malaysia vandt Danmarks kvindelandshold i badminton mandag sin pulje ved Uber Cup, det officielle VM for hold.
Tine Rasmussen gav Danmark en god start mod Malaysia, der er fjerdeseedet ved Uber Cup, med en sejr efter en i perioder tæt kamp i tre sæt mod Wong Mew Choo.
Efter en tabt damedouble sikrede Nanna Brosolat Jensen Danmark en ny føring via sejr på 21-19 i tredje og afgørende sæt, og herefter afgjorde damedoublen Christinna Pedersen/Mie Schjøtt Kristensen kampen til de danske kvinders fordel.
Nok så væsentligt betød gruppesejren, at Danmark får en lettere vej mod semifinalen. I kvartfinalen skal danskerne sandsynligvis møde Tyskland, som dog først skal overvinde Sydafrika for at nå blandt de sidste otte hold.
- Sejren giver endnu mere tro på, at der er noget stort i det her hold. Specielt de unge spillere, som ikke er vant til at spille under de her forhold, gør det helt forrygende i dag, siger assisterende landstræner Lars Uhre til Danmarks Badminton Forbunds hjemmeside.
undefined
undefined
Tine Rasmussen-Rachel Hindley, 21-9, 21-6,  Mie Schjøtt Kristensen/Christinna Pedersen-Renee Flavell/Danielle Barry, 21-10, 21-8,  Nanna Brosolat Jensen-Michelle Chan, 21-8, 12-21, 23-21,  Helle Nielsen/Marie Røpke-Donna Cranston/Emma Rodgers, 21-12, 23-21,  Camilla Sørensen-Jessica Jonggowisastro, 17-21, 11-21.
Wong Mew Choo-Tine Rasmussen 21-19, 19-21, 14-21,  Chin Eei Hui/Wong Pei Tty-Kamilla Rytter Juhl/Marie Røpke, 22-20, 21-16,  Julia Wong Pei Xian-Nanna Brosolat Jensen, 21-13, 19-21, 19-21,  Lim Pek Siah/Ng Hui Lin-Mie Schjøtt Kristensen/Christinna Pedersen, 18-21, 18-21,  Lydia Cheah Li Ya-Camilla Sørensen, 21-11, 21-14.
Malaysia-New Zealand 5-0
undefined
Danmark      2 7-3 2
Malaysia     2 7-3 1
New Zealand  2 1-9 0
undefined
Kenneth Jonassen-John Moody, 21-8, 21-13,  Lars Paaske/Jonas Rasmussen-Henry Tam/Nathan Hannam, 21-9, 21-10,  Peter Gade-Joe Wu, 21-4, 21-11,  Jens Eriksen/Martin Lundgaard Hansen-Craig Cooper/John Moody, 21-12, 21-12,  Joachim Persson-Kevin Dennerly, 21-7, 21-5.
Japan-New Zealand 5-0
(kampe, score, point):
Danmark      1 5-0  1
Japan        1 5-0  1
New Zealand  2 0-10 0
Spanieren Sergio Garcia blev den første europæer i 21 år til at vinde Players Championship i Florida, der uofficielt kaldes den femte major.
Sergio Garcia vandt efter omspil med amerikaneren Paul Goydos.
Søren Hansen sluttede af med en runde i seks slag over banens par og måtte tage til takke med en placering som nummer 42.
Otte bogeys lavede turneringens eneste dansker på de sidste 18 huller.
Italienske Daniele Bennati fra Liquigas vandt tredje etape af Giro d'Italia.
Den 221 kilometer lange etape fra Catania til Milazzo blev ganske som ventet afsluttet i en massespurt, hvor italieneren slog Erik Zabel og Danilo Hondo.
Liquigas' Franco Pellizotti er fortsat i førertrøjen.
Ligesom søndag var der flere styrt på dagens etape. 71 kilometer fra målstregen måtte mere end 30 ryttere i asfalten. Senere styrtede Bradley McGee og brækkede kravebenet, Der venter ham nu en længere pause.
Der har været megen diskussion på det seneste om superligaspillernes niveau, men i pinsens runde var det dommerne, der stjal billedet med en række kontroversielle og afgørende kendelser, der i øvrigt alle faldt ud til hjemmeholdenes fordel. 
Det har foreløbig givet sig udslag klager fra to klubber. Senest fra FC Midtjylland, der rasede over, at Kolja Afriyie blev udvist i mandagskampen i Esbjerg for et frispark mod Michaël Murcy.
- Jeg fratager ham ikke en chance, og derfor synes jeg ikke, at det er rigtigt, at han (dommer Thomas Vejlgaard, red.) viser mig ud. Murcy kommer hen til mig bagefter og siger, at det ikke er til rødt. Dommeren vil ikke snakke til mig inde på banen, men han viser mig bare ud, siger Afriyie til FCM's hjemmeside.
Få minutter forinden slap Esbjergs Kristian Flittie Onstad med et gult kort, da han fratog Danny Olsen en oplagt scoringschance.
FCM-træner Erik Rasmussen sagde efter nederlaget på 2-3 til Ritzau, at han vil klage til DBU - ikke i håb om at resultatet bliver ændret, men i håb om at Afriyie slipper for karantæne.
- Udvisningen bliver altafgørende, og det er ærgerligt, at det er dommerne, der skal bestemme, hvor medaljerne skal havne, sagde Erik Rasmussen.
Akkurat samme motiv havde OB for at protestere over udvisningen af Atle Roar Håland efter kun få sekunders spil af lørdagens 2-2 kamp i Horsens. Nordmanden prikkede til bolden, hvorefter Horsens' Rawez Lawan faldt om i feltet. Det fik dommer Henrik Kragh til at dømme straffespark til hjemmeholdet og udvise Håland.
Søndagens bød også på en tvivlsom og afgørende dommerkendelse i Viborg, hvor hjemmeholdet slog Lyngby på et straffespark i sidste minut. Her var to mand i infight i feltet, da dommer Jesper Overgaard pegede på pletten.
- I min verden skal der fløjtes 30 gange for straffespark i en kamp, hvis der var straffespark i den situation, sagde en skuffet Lyngby-træner Kasper Hjulmand til DR Sporten.
Weekendens tvivlsomme dommerpræstationer blev rundet af i Parken, hvor den internationale topdommer Claus Bo Larsen dømte straffespark til FCK, efter at AaB-forsvareren Steve Olfers havde hevet Atiba Hutchinson i trøjen - uden for feltet.
- Jeg er forarget, sagde AaB-træner Erik Hamrén, da TV3 lige efter kampen viste tv-billederne fra situationen.
FC Københavns svenske forsvarsspiller Mikael Antonsson måtte lade sig udskifte i pausen med hjerteproblemer, da holdet mandag besejrede AaB med 4-0 i Parken.
- Mikael har døjet med hjerteproblemer i foråret, og han fik et anfald i løbet af første halvleg, hvor hans hjerte begyndte at slå uregelmæssigt, så derfor blev han skiftet ud, siger FCKÆs træner, Ståle Solbakken, til B.T.
Det er et problem, FCK's lægestab har været opmærksom på længe, men tirsdag skal svenskeren alligevel undersøges af en hjertespecialist.
Hector Cuper får ikke chancen for at føre Parma til redning i den bedste italienske række, Serie A. Cheftræneren fik mandag en fyreseddel, og i stedet bliver det ungdomstræner Andrea Manzo, der skal forsøge at opildne spillerne til en stor indsats i sidste runde på søndag, når det gælder hjemmekampen mod topholdet Inter.
Kun en sejr kan redde klubben, og det er ikke engang sikkert, at det er nok, for Catania er lige over stregen to point foran Parma, men skal op mod Roma, der er det eneste hold, der kan true Inter.
Ledelsen i Parma mistede tålmodigheden med Hector Cuper efter gårsdagens 1-3 nederlag til Fiorentina.
Argentineren overtog ansvaret for Parma i marts, men har ikke formået at hive klubben op af dyndet. Akkurat som han ikke var særlig heldig i sit tidligere job hos Betis, der sparkede ham ud i december, da holdet lå næstsidst i den spanske liga. Betis har siden reddet sig.
Cuper havde sin storhedstid tilbage i 2000 og 2001. Begge år førte han Valencia til Champions League-finalen. Og jobbet i Valencia er i øvrigt ledigt igen, efter at Ronald Koeman blev fyret for nylig.
Cuper var i 2001-2002 tæt på at føre Inter til mesterskabet i Italien, men holdet mistede førstepladsen i sidste runde.
Kraftigt jordskælv i Kina har kostet 8533 mennesker livet alene i sichuan-provisen, rapporterer nyhedsbureauet Xinhua. Mange tusionde menes kvæstet i området.
Skælvet ødelagde 80 procent af bygningerne i Beichuan Qiang amtet i Sichuan, skriver Xinhua
Der var tidligere rapporter om, at næsten 900 studerende frygtedes at være blevet begravet under en sammenstyrtet skolebygning.
Flere officielle kinesiske medier oplyser, at "rækker af bygninger" er styrtet sammen, og at antallet af dræbte og sårede ventes at stige.
Skælvet i det sydvestlige Kina, der blev målt til 7,8 Richter, førte til, at høje bygninger blev evakueret i Shanghai. Også i Beijing kunne rystelserne mærkes. Skælvet havde centrum knap 100 kilometer nordvest for provinshovedstaden Chengdu.
Myndighederne sendte soldater til det ramte område i Sichuan. Der blev ikke oplyst yderligere detaljer.
Et stort jordskælv har ramt Kinas Sichuan provins, der ligger i midten af Kina.
I følge den USA's Geologiske Undersøgelser, 
Det kinesiske nyhedsbureau Xinhua skriver, at mindst fire børn blev dræbt ved jordskælv i landet, mens over 100 blev kvæstet.
Det skete, da to skoler styrtede sammen i en forstad til Chongqing i den sydvestlige del af landet.
Centrum for jordskælvet er i følge USGS, cirka 100 kilometer fra provinsens hovedstad Chengdu.
- Vi kunne mærke rystelser i to til tre minutter. Alle mennesker på kontoret løb ud på gaden, fortæller en medarbejdere til nyhedsbureauet Reuters.
Skælvet Kina kunne mærkes både i Beijing og Shanghai. I det finansielle kvarter i Beijing forlod medarbejderne deres arbejdsplads. Dog kunne de ikke se nogle synlige skader på husene, skriver BBC.
Det er over en uge siden, at den tropiske orkan Nargis ramte Burma og lagde et vældigt spor af ødelæggelser bag sig. Siden har det været en kamp for omverdenen at få lov til at yde nødhjælp til den hårdt ramte befolkning.
Styret i Burma nøler med at lade udenlandske nødhjælpsarbejdere komme ind i landet, og flere fly med nødhjælp er blevet tilbageholdt. Men nu lysner det. Der er gået hul på lufthavnen og tilsyneladende også landevejen fra Bangkok, fortæller Dansk Røde Kors' generalsekretær Anders Ladekarl, der er i Burma.
- Antallet af nødhjælpsfly der kommer til Yangoon er nu så overvældende, at myndighederne har svært ved at klare presset. FN får nu også lov til at tage forsyninger direkte ud af flyene og til deres egne lagre, skriver han på sin blog.
Myndighederne i Burma har anslået, at antallet af ofre for Nargis, der ramte den 2. maj, er omkring 23.000.
Flere nødhjælpsorganisationer mener, situationen er langt værre. De mener, at omkring 100.000 har mistet livet. Mange døde umiddelbart i forbindelse med orkanen, men endnu flere kan risikere at dø som følge af kolera og diarré, fordi de nu mangler mad og rent vand.
Men nu ser det altså ud til, at der er hjælp på vej.
- FN's flygtningeorganisation har fået lastbiler med telte ind ad landevejen fra Thailand. Hvis den vej nu er åben, vil muligheden for at få forsyninger ind forøges dramatisk. Vi kan nemlig købe det meste af, hvad vi har behov for, i Thailand. Det vil gøre operationen både billigere og hurtigere, skriver Anders Ladekarl.
Han fortæller også, at det nu tilsyneladende er lykkedes FN at få flere visa til hjælpearbejderne.
Næste store problem er så at få adgang til de værst ramte områder.
- Men mon ikke også det løser sig, som alle de andre ting løser sig stille og roligt, trøster Anders Ladekarl.
Han understreger dog, at der stadig er massivt behov for penge til operation hjælp Burma. For det er en operation, der fortsætter længe endnu.
Først og fremmest har Røde Kors kastet sig over opgaven med at skaffe nødboliger til de mange burmesere, der har mistet hus og hjem og alle deres ejendele.
Et sted, hvor der ikke er megen hjælp at hente, er vejret. Meteorologerne varsler 100 mm regn hver dag de kommende fem dage.
En person så i dag liget af en kvinde drive ned gennem Masnedsund ved Vordingborg. Politiet rykkede ud og bjærgede liget ved Sydhavnen i Vordingborg.
- Vi fik en melding klokken 10.33, om at en person havde set en person drive af sted i vandet, siger vagtchef Søren Nielsen ved Sydsjælland og Lolland Falsters Politi til ekstrabladet.dk.
Liget nu er bragt til obduktion.
- Det er stærkt medtaget. Det er tydeligvis ikke nydruknet, så vi forventer, at det har ligget i vandet i et stykke tid, siger vagtchefen til ekstrabledet.dk.
Politiet kan på nuværende tidspunkt ikke udtale sig yderligere om dødsårsagen eller identificering af liget.
De afviste irakere vil hellere blive på de danske asylcentre frem for at skrive under på regeringens omstridte hjemsendelseskontrakter. Siden ordningen trådte i kraft, har 11 irakere skrevet under. Det skriver Politiken.
Integrationsminister Birthe Rønn Hornbech (V) erkender, at kontrakterne, som skulle få irakerne til at skrive under på deres egen hjemsendelse, ikke har haft den forventede effekt.
Da ordningen trådte i kraft i oktober sidste år, sad der i alt 446 irakere i udsendelsesposition, men ifølge Rigspolitiets seneste opgørelse har blot 11 af dem taget imod tilbuddet om at få en pose penge i hånden og et uddannelsestilbud mod at rejse tilbage. Det svarer til 2,5 procent.
- Jeg anerkender, at der er meget få irakere, der har skrevet under. Men det er gået, som man kunne forvente. De vil hellere være i Danmark. De er glade for at være her, siger Birthe Rønn Hornbech.
Ordningen blev indført for et år siden efter en aftale mellem regeringen og Dansk Folkeparti.
Dengang sagde daværende integrationsminister Rikke Hvilshøj, at det var et "meget generøst tilbud til irakerne".
Birthe Rønn Hornbech ønsker ikke at kommentere Hvilshøjs ordvalg, men holder fast, i at regeringens forsøg på at få irakerne til at vende tilbage var helt rigtig.
Her til morgen er det igen muligt at køre med Arrivas tog på de jyske togstrækninger. Togene kører planmæssigt efter helligdagskøreplanen.
Efter fem dages strejke blandt lokoførerne har de her til morgen genoptaget arbejdet - efter at omkring 20.000 passagerer har måttet se langt efter toget.
Hverken loko-førerne eller Arriva har ønsket at kommentere forliget, efter at lokoførerne gik i overenskomststridig arbejdsnedlæggelse, da de var utilfredse med at få skrevet overarbejde ind i vagtplanen.
En 37-årig australier blev overrasket af en 4 meter lang hvid haj, da han svømmede med delfiner ved Middleton Beach i Albany. Hajen greb fat i mandens ben. Men det lykkedes ham at undslippe ved hjælp af snilde.
Fra sin seng på hospitalet i Albany fortæller manden om angrebet:
- Først troede jeg, det var en delfin. Jeg så dens grå omrids komme imod mig. Men da den kom op til overfalden og bragede lige ind i mig, vidste jeg det var en haj. Jeg var mest bekymret for at komme fri af dens gab, for den trak baglæns ned mod bunden, forklarer han til avisen The Australian.
Hajen, der menes at have været en stor hvid haj, bed fat i mandens venstre ben og forårsagede derved dybe sår på mandens knæ og lår.
- Jeg husker bare, at jeg blev trukket baglæns. Jeg forsøgte at føle mig frem til dens gæller. Men jeg fandt dens øje, og stak min finger ind. Det var da den gav slip, forklarer manden.
Folk omkring gik i panik, da de hørte den 37-årige kæmpe med hajen. Det fik en frivillig livredder til at springe i vandet. Her fik hun fik fat i manden, og trak ham ind mod kajen.
Stadigt flere unge kvinder i den fødedygtige alder har diabetes 2. Risikoen for at miste barnet under en graviditet og kort tid efter fødslen er dermed ni gange højere end for kvinder uden sygdommen.
Det er flere årsager til, at antallet af unge kvinder med diabetes 2 stiger, siger Peter Damm, der er leder af Rigshospitalets Center for Gravide med Diabetes.
- Først og fremmest skyldes det, at der er flere der for tykke. Ligesom der er flere ikke-gravide, der er for tykke. Dernæst skyldes det, at der er flere kvinder fra andre lande, hvor det er mere almindeligt at få diabetes som yngre, siger han til Radioavisen.
Årligt får 1500 kvinder konstateret diabetes i forbindelse med deres graviditet. Det skriver nyhedsmagasinet Fokusmagasinet om forebyggelse og sundhed. Mange kvinder ved ikke, at de har sukkersyge, og derfor får de først diagnosen langt henne i graviditeten. Og det kan være farligt for barnet.
- Men på det tidspunkt har kvinderne ofte haft for højt blodsukker i de vigtige første otte-ti uger af graviditeten. Det er netop i den periode, at fostrets vitale dele bliver dannet. Derfor kan det medføre alvorlige misdannelser hos fostret, siger Peter Damm, leder af Rigshospitalets Center for Gravide med Diabetes.
Ifølge Peter Damm så gælder det om at sikrer sig, at ens sukkersyge er godt reguleret inden man bliver gravid.
- Så skal man tale med den læge men går hos. Og allerhelst skal man blive henvist til et diabetes ambulatorium. Sådan så man kan forberede de så godt som muligt inden graviditeten. Hvis man gør det, så er der rigtig gode chancer for at alt går godt, siger han.
En fremtrædende oppositionsleder blev her til morgen arresteret i Sudan. Hassan al-Turabi blev arresteret sammen med fire andre i sit hjem i hovedstaden Khartoum.
Turabi er blevet sat i forbindelse med en gruppe, der kalder sig Bevægelsen for Retfærdighed og Lighed, som lørdag var involveret i væbnede kampe i en forstad til Khartoum. Turabi nægter at have forbindelser til gruppen.
Turabi er tidligere tæt allieret med Sudans præsident, Omar Hassan al-Bashir, og har blandt andet været Sudans justitsminister.
Men efter uenigheder i 2000 forlod han posten i det strengt islamiske land og har siden flere gange været fængslet.
En helt ny folkeskolesangbog skal få landets skoleelever til at synge sig til bedre fællesskab og større viden om dansk kultur og historie, skriver Berlingske Tidende.
Kulturministeren er klar med de fornødne penge til et projekt, der er sat i gang af De Konservatives uddannelsesordfører, Charlotte Dyremose.
Målet er, at eleverne i de små klasser får deres helt egen folkeskolesangbog, der kan følge dem gennem skoletiden og bruges både i skolen og derhjemme.
- Det skal være en sangbog, der bredt repræsenterer den danske kulturarv, så der skal måske også være plads til politiske sange som f.eks. Internationale, siger Dyremose, der mener, at både Grundtvig og Shu-Bi-Dua skal med i bogen.
Den nye sangbog skal indeholde mellem 100 og 200 sange og være så lille at den er let at have i skoletasken. Udvælgelsen af sange skal ske i et upolitisk udvalg på samme måde, som man kender det fra kanondebatten.
Formanden for Danmarks Lærerforening, Anders Bondo Christensen, mener, at politikerne med planen om folkeskolesangbogen blander sig i valget at undervisningsmateriale på en upassende måde.
- Det er fint med nye sangbøger, men det skal ikke være et politisk initiativ. Folketinget skal ikke lave lærebøger, siger han.
Socialdemokraterne kræver nu mere kontrol af hooligans under transporten til og fra fodboldkampe. Forslaget kommer efter 100 Brøndbyfans i nat raserede tre togvogne for 2 millioner kroner.
- Nu har vi endnu engang har hundredvis af fodboldbøller, som har smadret vores værdier, nemlig vores togvogne. Og de slipper af sted fra det. Der er ikke anholdt en eneste person. Det sker uge efter uge. Og nu er det på tide, at vi som samfund siger stop, siger Socialdemokraternes trafikordfører, Magnus Heunicke, til Radioavisen.
Derfor går socialdemokraterne nu ud med to forslag, der skal forhindre lignende episoder i fremtiden.
- Det ene er, man på udvalgte strækninger kan kræve at passagerne skal legitimere sig forud for at komme med toget. Det andet det er, at politi og også klubbernes egne kontrollører skal også være til stede i togene efter aftale med DSB, forklarer trafikordføreren.
Han mener, at klubberne bør tage mere ansvar for de vilde fans:
- Hver eneste gang der er fans-fraktioner, der trækker en Brøndbytrøje over hovedet og går amok ved kampe, så har klubben selvfølgelig et ansvar. Det tror jeg også de fleste ansvarlige klubledere vil give mig ret i, siger han.
Venstre kritiserer forslaget, og beskylder Socialdemokraterne for at fare for hårdt frem over for togrejsende.
- Skal vi så have et togpoliti, som skal stå på må og få og vælge ud, hvem der skal kropsvisiteres og havde id-kort med for at stige på et tog, som er en hverdagsfornødenhed. Nej, siger Venstres retspolitiske ordfører, Kim Andersen.
Et flertal af BUPL's 60.000 medlemmer vil stemme nej til overenskomsten, som giver pædagogerne historisk høje lønstigninger på 12,8 procent over tre år, skriver Ugebrevet A4.
Det betyder, at 140.000 børn vil stå uden pasning fra næste mandag 19. maj.
En analyse, som Ugebrevet A4 har fået foretaget af Analyse Danmark, viser, at seks ud af 10 pædagoger stemmer nej tak til overenskomsten.
Men pædagogerne vil ikke få noget ud af strejken, vurderer arbejdsmarkedsforsker og lektor Flemming Ibsen fra Aalborg Universitet.
- Jeg tvivler stærkt på, at Kommunernes Landsforening vil åbne pengekassen igen. Den fastlåste situation vil medføre et regeringsindgreb, hvor det nuværende forslag til overenskomst, som begge parters bestyrelser har nikket ja til, vil blive ophøjet til lov. Sådan plejer det at gå. Det eneste BUPL får ud af at strejke, er en politisk manifestation, siger Flemming Ibsen.
Utilfredsheden med overenskomstforslaget fremgår ikke alene af A4's måling. Pædagogerne har også givet det mange knubbede ord med på vejen på BUPL's hjemmeside.
- Jeg er enormt bekymret, fordi dette er en miljømæssig, social og økologisk katastrofe. Tilstedeværelsen af vulkansk aske i regionen, som bliver ved med at nedfalde, er meget farlig for mennesker, planter og dyr, siger Alejandro Beletzky, en argentinsk miljøforsker, til Reuters.
Ifølge nyhedsbureauet Reuters viser satellitbilleder, at asken ligger som en hvid stribe på tværs af det sydlige Sydamerika.
Nedfaldet har ødelagt søer, floder og laguner, dækket planter med et tykt lagt af grå aske, og ændret det fintfølende habitat for dyrene, som nu kæmper for at overleve.
De chilenske myndigheder fastholder, at asken ikke er giftig, selv om folk fra nedfaldsteder i Argentina og Chile har beklaget sig over en brændende følelse i øjnene, åndedrætsbesvær og forurenet vand.
Det er for tidligt at sige, hvor store konsekvenserne bliver på lang sigt, men miljøforskere mener, at livet i området bliver permanent forandret.
I forbindelse med vulkanudbruddet er tusindvis af mennesker blevet evakueret inden for en radius af 50 kilometer fra vulkanen.
Konflikten blandt sygeplejerskerne har nu kørt i snart fire uger, og det kan mærkes på landets hospitaler,
Antallet af aflyste behandlinger, kontroller og operationer nærmer sig nu 200.000. Og tallene som TV-AVISEN og Mandag Morgen har indsamlet fordeler sig sådan her for landets fem regioner. Hospitaler og læger vurderer nu, at det vil tage op mod ét år at indhente det forsømte.
Det er blandt andet patienter, som skal have et nyt knæ, en ny hofte eller fjernet galdeblæren, der må forberede sig på længere ventetid.
På Hvidovre Hospital bliver omkring 500 patienter aflyst hver dag
Lægelig direktør Torben Mogensen siger, at der er oparbejdet en så stor pukkel, at det vil tage rigtig lang tid af komme igennem den.
Han forventer, at ventetiden for patienterne vil være normaliseret - altså have den normale aktivitet - i starten af 2009.
Også hos Lægeforeningen vurderer man, at det tager lang tid at indhente det forsømte efter konflikten.
- Man kan godt sætte tempoet op, men så falder man over sige egne ben. Vi skulle nødig risikere, at det går ud over den kvalitet, som patienterne har forventning om og krav på, siger Poul Palisz Jaszczak, der er medlem af Lægeforeningens bestyrelse.
Hospitalerne har endnu ikke taget stilling til, hvilke patienter, der skal bagerst i køen, når konflikten er slut.
Nyd nu det gode vejr 2. pinsedag. For snart skal vi igen have lange bukser og vindjakker på. Det varsler DMI.
Mandag bliver det som sagt stadig tørt med en del sol og temperaturer op mellem 18 og 23 grader. Men allerede om aftenen og natten kan der komme en enkelt byge eller to.
Og tirsdag går det løs med flere skyer og byger og temperaturer nede mellem 13 og 18 grader. Ganske koldt i betragtning af de 25 grader vi har haft visse steder.
Og sådan vil det faktisk fortsætte nogenlunde ugen ud. Lidt køligere, mere ustabilt og med byger.
100 Brøndbyfans gik natten til mandag amok i et tog på strækningen mellem Roskilde og København, og smadrede tre togvogne.
- Jeg synes, det er dybt uacceptabelt at en fodboldfest, altså en folkefest, skal betyde at samfundet får ødelagt for 2 millioner tog-materiel. Det hænger ikke sammen, siger Steen Lyth, der er vagtchef ved Københavns Vestegns Politi.
De 100 Brøndbyfans havde været fodbold i Århus, og var på vej tilbage i tog. Men da toget forlod Roskilde, begyndte de at gå amok.
- De har splittet det hele ad, revet alting i stykker og knust ruder og møbler og alt muligt, siger Steen Lyth.
Toget blev standset på Høje Taastrup, hvor politiet forgæves forsøgte at få fat på ballademagerne. Men de slap væk. Nu vil politiet foretage en gerningsstedsundersøgelse, og gennemse video fra stationerne. De håber derved at kunne identificere nogle af gerningsmændene.
Allerede i Århus var der ballade med Brøndbys fans. Her var hooligans også på gaden i anledning af den uafgjorte kamp mellem Brøndby og AGF søndag aften.
23 blev anholdt - blandt andet for besiddelse af knive, stoffer og romerlys.
I følge Jyllands Postens hjemmeside måtte 80 kampklædte betjente forhindre urolighederne i at komme ud af kontrol i smilets by Århus.
Her gik fodboldbøllernes adfærd særligt ud over et par gravide kvinder og deres mænd, der måtte en tur på skadestuen med hvinen for ørerne, fordi de uheldigvis kom for tæt på en beruset Brøndby-fan, der antændte et kanonslag.
Politiet håber nu at fange nogle af fodboldbøllerne og derved skræmme andre fra at begå lignende kriminalitet i fremtiden.
- Man kan håbe på, at vi får sat nogle af de her personer fast. Så vil de få et erstatningskrav på 2 mio. kroner. Og det kan da være et godt pædagogisk virkemiddel, vil jeg tro, siger vagtchefen.
FN er i stilhed begyndt at neddrosle en af organisationens største fredsbevarende missioner. 2500 soldater er på vej hjem fra det vestafrikanske land Liberia, der i 14 år var hærget af borgerkrig.
Men selv om der i øjeblikket er fred, har FN endnu ikke sat dato på, hvornår de sidste soldater bliver trukket ud, siger lederen af FN-missionen Ellen Margrethe Løj:
- Vi trækker os gradvist ud, for der er stadig risiko for uro.
Tilbagetrækningen af de første soldater er foregået uden de store fanfarer, modsat så mange andre steder, er FN-soldaterne i Liberia ikke upopulære.
- Liberiaerne er meget bekymrede for, at FN trækker sig for hurtigt og overlader dem til sig selv, de frygter, kampene vil blusse op, siger Ellen Margrethe Løj.
Det er også grunden til, at FN ikke trækker større styrker ud af landet her og nu, og derfor FN ikke har lagt sig fast på, hvornår de sidste af de 15.000 mænd og kvinder med blå hjelme forlader landet.
Ellen Margrethe Løj er dog optimistisk på landets vegne, ikke mindst på grund af kvindernes indsats:
- De er virkelig entusiatiske i genopbygningen af landet og kæmper for at give deres børn en god fremtid.
Liberia har også Afrikas første kvindelige statsoverhoved, præsident Ellen Johnson-Sirleaf.
Det samlede dødstal efter det kraftige jordskælv i den kinesiske provins Sichuan er oppe på 107, skriver det kinesiske nyhedsbureau Xinhua ifølge Reuters.
Der er også frygt for, at 900 studerende kan være blevet begravet under en sammenstyrtet bygning, skriver det kinesiske nyhedsbureau.
Flere officielle kinesiske medier oplyser, at "rækker af bygninger" er styrtet sammen, og at antallet af dræbte og sårede ventes at stige.
Det store jordskælv har ramt Kinas Sichuan provins, der ligger i midten af Kina.
I følge den USA's Geologiske Undersøgelser, 
FN's frustration over militærjuntaen i Burma stiger. Generalsekretær Ban Ki-moon siger, at juntaen arbejder "uacceptabelt" langsomt med at få nødhjælp frem til de 1,5 millioner mennesker, som er ramt af katastrofen i den sydlige del af landet.
Ban Ki-moon siger, at han er "uendelig frustreret " over situationen i Myanmar over en uge efter, at den tropiske orkan Nargis ramte Myanmar.
Ban siger også, at han trods adskillige forsøg ikke har været i stand til at komme i kontakt med juntalederen, Than Shwe, og nu har sendt et brev til generalen.
- Vi står ved et kritisk punkt. Medmindre nødhjælp kommer frem meget hurtigt står vi over for udbrud af sygdomme, som vi forværre situationen, sagde Ban ved et pressemøde i New York.
- Jeg opfordrer derfor ledelsen i Myanmar meget kraftigt til at sætte befolkningens liv øverst og gøre alt, den kan for at forhindre en katastrofe i at blive værre, fortsatte generalsekretæren.
I erkendelse af, at det har knebet for det danske landshold at skabe noget frem ad banen i de seneste to kampe, valgte ishockeylandstræner Mike Sirant at lave om på angrebskæderne ved den afsluttende træning inden holdets sidste VM-kamp mod Hviderusland, som spilles natten til tirsdag dansk tid.
Canadieren valgte at sætte Kim Staal, Morten Green og Peter Regin sammen i en førstekæde, hvor Regin spiller wing i stedet for center og derfor får færre tøjler i det fremadrettede spil. Morten Madsen, Jannik Hansen og Lars Eller udgør en ung og talentfuld andenkæde, mens Kasper Degn, Mads Christensen og Nichlas Hardt også skal forsøge at skabe chancer.
Kampen mod hviderusserne gælder reelt hjemmebanefordelen ved næste års OL-kvalifikation. Vinder Danmark, og slår Letland samtidig tyskerne, kommer Italien, Kasakhstan og et tredje hold til Danmark næste forår og spiller om én plads ved vinter-OL i Vancouver i 2010.
Militærjuntaen i Burma - også kaldet Myanmar - vil gerne tage imod nødhjælp fra alle nationer, men nødhjælpsorganisationer får ikke lov til frit at dele hjælpen ud til de nødlidende i landet. Det oplyser Burmas minister for økonomisk udvikling. Det skriver AFP ifølge Ritzau.
- Hjælp fra alle nationer vil blive modtaget, og uddeling af hjælp vil blive foretaget af lokale organisationer, sagde minister for økonomisk udvikling, Soe Tha, ifølge lokale medier.
Han understregede samtidig, at militærjuntaen har givet nødhjælp til de berørte områder.
Internationale hjælpeorganisationer kæmper med Burmas militærjunta om at få adgang til områder, som 3. maj var plaget af en voldsom orkan. Men militærregimet har været tøvende med at give visum til udlændinge.
Officielt er 62.000 omkommet eller savnet som følge af orkanen, men internationale organisationer frygter at op imod 100.000 kan være omkommet. Desuden kan den manglende nødhjælp resultere i epidemier og hungersnød.
Kun hver femte de ca. halvanden million burmesere, som lider efter den tropiske orkan 3. maj får hjælp, siger nødhjælpsorganisationerne.
Herhjemme er regeringen klar med både flere penge og mandskab til hjælpearbejdet, men det skal ikke være de burmesiske generaler, der står for uddelingen, siger udviklingsminister Ulla Tørnæs. Hun rejser i morgen til hastemøde i EU, som kraftigt fordømmer militærregimets måde at håndtere katastrofen på.
Det militære regime i Burma - også kaldet Myanmar - har accepteret at tage imod nødhjælp fra det internationale samfund, men det har været tilbageholdende med at give vestlige nødhjælpseksperter tilladelse til at komme frem til katastrofeområderne.
Få visa er blevet udstedt, og mange har måttet vente Bangkok og andre steder i dagevis, selv om behovet for hjælp er akut.
FN anslår, at op mod 100.000 mennesker er omkommet eller savnet. Myndighederne siger, at 32.000 er omkommet.
USA vil yde 13 millioner dollar ekstra i hjælp i til Burma/Myanmar. Forinden var det første amerikanske militærfly landet med nødhjælpsfly og flere andre var på vej.
Læger uden Grænser siger, at tre transportfly fra Europa var på vej til landet med medicin og andre forsyninger. Flere end 100 nationalt ansatte nødhjælpsarbejdere fra organisationen har fået lov til at arbejde i de ramte områder.
En talskvinde for Red Barnet i Danmark siger, at styret ikke blokerer for organisationens indsats, og at der nogle steder kan købes fødevarer lokalt, som kan bringes til katastrofeofrene.
Der er fortsat usikkerhed om katastrofens omfang. Mellem 1,2 og 1,9 millioner af Burmas indbyggere kæmper for at overleve, siger FN's humanitære organisationer.
De fleste af de dræbte blev slået ihjel af en 3,5 meter flodbølge, som skyllede ind over deltaet med 190 km i timen. Den tropiske orkan raserede et område, der er hjem for næsten halvdelen af landets 53 millioner indbyggere, Omkring 5000 kvadratkilometer står fortsat under vand.
De stigende fødevarepriser har ført til uroligheder i en række afrikanske lande og kan blive en trussel mod sikkerheden, advarer politikere og uafhængige eksperter. I Liberia følges situationen nøje af chefen for FNs mission i det vestafrikanske land, Danmarks tidligere FN-ambassadør Ellen Margrethe Løj, og det er der historiske grunde til:
- Liberianerne lever af ris, og prisstigninger på ris har før ført til kup og drab.
FNs generalsekretær besøgte fornylig landet og bemærkede, at liberianere ikke længere køber en sæk ris, men en kop. De har ikke råd til mere.
De globale prisstigningerne har ført til uroligheder i Cameroun, Elfenbenskysten og Somalia, og Ellen Margrethe Løj frygter, det også sker i Liberia
- Priserne stiger, og mange lande vil ikke længere eksportere deres ris. Liberia er helt afhængig af import, fordi landets eget landbrug blev ødelagt under borgerkrigen, så der er en reel bekymring for en tilbagevenden til uroligheder.
Regeringen er også meget opmærksom på risikoen, siger Ellen Margrethe Løj:
- Den arbejder intenst på at få fødevarehjælp, så den kan begynde at uddele mad i skoler og ris i stedet for løn.
Når den akutte krise er løst, skal der meget mere fokus på at sikre en større grad af selvforsyning:
- Liberia har jord, vand og sol, men man producerer ikke fødevarer fra den ene dag til den anden. Det kræver også redskaber, såsæd osv, understreger Ellen Margrethe Løj.
Politiet offentliggør billeder af en mand, som mistænkes for at stå bag en grov voldtægt og et voldtægtsforsøg natten til søndag i Århus.
I en tunnel ved Skovvejen på Trøjborg i Århus blev en 28-årig kvinde truet med en kniv og udsat for en "særdeles grov" voldtægt. Tidligere på natten blev en anden kvinde forsøgt voldtaget ved en tankstation også i det nordlige Århus.
Der var omkring 40 minutter mellem de to episoder, og der er cirka en kilometer fra tunnellen til tankstationen, som ligger på Nordre Ringgade. Ud fra ofrenes beskrivelse af manden, mener politiet, at det er den samme person, som står bag begge overfald.
Ofret fra tankstationen har på overvågningsbilleder fra tanken udpeget gerningsmanden, og politiet har nu offentliggjort optagelserne i håb om at få fastslået mandens identitet.
Østjyllands Politi efterlyser fortsat vidner til voldtægten ved tunnellen, hvor kvinden blev grebet bag fra og truet med en kniv.
Serbiens nationalistleder, Tomislav Nikolic, vil ikke umiddelbart lade landets proeuropæiske fløj komme til magten.
Nok er den proeuropæiske præsident Boris Tadic og hans Demokratiske Parti, DS, valgets store vinder med 38,7 procent af stemmerne, men Tadic kan få vanskeligt ved at samle et flertal og danne regering.
Tomislav Nikolic sagde, at Serbiens Radikale Parti, SRS, har vundet valget, og at ingen kan hindre dem i at danne regering. Han vil i morgen tage hul på forhandlinger med Kostunica, sagde han fra SRS' hovedkvarter i Beograd i aftes:
- Der er mange tydelige muligheder for en koalition, som ikke inkluderer Det Demokratiske Parti, sagde Nikolic.
Det stod klart, at hans parti har klaret sig dårligere end meningsmålingerne havde spået. Alligevel er det for tidligt at dømme en nationalistisk regering ude.
Udfordringen for Boris Tadic og hans vestligt orienterede fløj består i at samle et flertal på mindst 126 af parlamentets 250 pladser. Den demokratiske fløj har pt kun 123 mandater.
Mens den nationalistiske fløj bestående af tre partier: Serbiens Radikale Parti, Slobodan Milosevic's socialistparti, SPS, og premierminister Vojislav Kostunicas nationalkonservative DSS ser ud til at kunne samle 127 pladser i alt, hvis de kan forhandle sig frem til et samarbejde.
Flere og flere amerikanske soldater forlader militæret med en ødelagt krop og et ødelagt sind, og de vil komme til at koste det amerikanske samfund milliarder af dollar over de næste årtier, skriver telegrambureauet AP.
Myndighederne forventer at skulle bruge 59 milliarder dollar, cirka 300 milliarder kroner, om året i 25 år på at kompensere sårede soldater, viser dokumenter, som Associated Press er kommet i besidddelse af.
Og regningen kan meget vel gå hen og blive endnu højere. Soldaterne kommer nemlig hjem med værre skader end tidligere, ligesom de i højere grad er bevidste om deres ret til erstatning.
Samtidig så er lægerne efterhånden blevet så dygtige, at de redder livet på mange af de soldater, som tidligere ville være døde af deres kvæstelser.
Antallet af krigsinvalider er steget med 25 procent siden 2001, og det samlede antal er nu oppe på 2,9 millioner. Og det er ikke så mærkeligt, siger Steve Smithson fra American Legion.
- Det er krigens pris. Vi producerer stadig veteraner. Vi har været i krig i Irak i fem år nu, og krigen mod terror har været i gang siden 11. september 2001, siger han til AP.
755.000 af USA's krigsveteraner stammer fra krigene i Irak og Afghanistan, omkring 180.000 af dem får invalidepension.
Men langt de fleste stammer stadig fra Vietnam-krigen. Knap 950.000 krigsinvalider fra dengang modtager stadig invalidepension hver eneste måned.
Pensionerne - eller erstatningerne - beløber sig til 1.404 dollar, cirka 7.300 kroner, om året til godt 30.000, cirka 156.000 kroner, om året.
EU's udviklingsministre vil i morgen holde et hastemøde om situationen i det katastrofe ramte Burma - også kaldet Myanmar.
- Kommissionen og EU-ministrene vil forsøge at finde og koordinere den bedste måde at give den humanitære assistance, der er brug for, skriver EU's kommissær for udvikling, Louis Michel, i en pressemeddelelse.
Michel har også indikeret, at han selv vil rejse til Burma efter mødet for at koordinere indsatsen med de lokale myndigheder.
Orkanen Nargis ramte den sydlige del af Myanmar den 3. maj, og ifølge myndighederne er mindst 62.000 omkommet eller meldt savnet. Internationale organisationer frygter dog, at tallet i virkeligheden er langt højere.
Finland var nede 0-2 mod USA, men vandt alligevel 3-2 i en dramatisk kamp ved VM.
Kampen bød på et kontroversielt mål, tre matchstraffe, 202 minutter i straffeboksen og et afsluttende slagsmål mellem spillerne.
Men kampen sluttede altså også med en finsk sejr, der betyder, at finnerne i nat møder Canada i et direkte opgør mod førstepladsen i mellemrunde-gruppe F. Til den kamp må finnerne undvære Olli Jokinen og Anssi Salmela, da de modtog en spilledags karantæne efter opgøret mod USA. Samme skæbne tilfaldt amerikanernes David Backes.
Finnernes comeback i tredje periode af nattens kamp mod USA blev indledt af et kontroversielt mål. Ville Koistinen scorede i powerplay, men hans skud så ud til at gå ind via sidenettet i målet. Dommeren så situationen igennem på video, der faktisk viste, at pucken gik ind i sidenettet. Alligevel fik scoringen lov til at tælle.
- Det var forvirrende, men vi fortjente vores skæbne. Vi havde ikke fortjent at vinde den hockey-kamp. Men hva' faen kiggede de på, siger amerikanernes træner, John Tortorella.
Teemu Selanne udlignede midt i tredje periode, og med tre minutter tilbage scorede Mikko Koivu sejrsmålet.
De sidste minutter blev præget af mange bidske tacklinger og slagsmål.
I gruppe F stoppede svenskerne de tjekkiske drømme om førstepladsen i gruppen med en 5-3 sejr.
undefined
Rusland         4 2 2 0 16-10 10 Sverige         5 3 0 2 23-16  9 Tjekkiet        5 2 2 1 20-14  9 Schweiz         4 3 0 1 17-14  9 Hviderusland    4 0 2 2 15-19  2 Danmark         4 0 0 4  6-24  0
undefined
Finland-USA                    3-2  
Canada          4 4 0 0 24- 6 12 Finland         4 4 0 0 13- 6 12 USA             4 2 0 2 16-12  6 Norge           4 1 0 3  7-11  4 Letland         4 1 0 3  5-14  3 Tyskland        4 0 0 4  8-24  0
En ung kvinde på 19 år blev natten til mandag udsat for voldtægtsforsøg i København.
Den 19-årige arbejdede i en bar i forbindelse med weekendens karneval i Fælledparken. Da baren var lukket, lidt før klokken tre om natten, skulle kvinden videre til en anden fest med en gruppe venner. Men hun forlod gruppen, da hun blev nødt til at træde af på naturens vegne.
Hun tissede ved en busk omkring 30 meter fra krydset Borgmester Jensen Allé og Universitetsparken. Det var her hun blev overfaldet.
Gerningsmanden holdt en hånd for munden af kvinden, så hun ikke skulle skrige. Men efter et minut lykkedes det hende alligevel at råbe op. Det fik et par området til at komme til, og gerningsmanden stak af. Det fortæller politiets centrale efterforskningsleder i København, Hans Erik Raben.
Gerningsmanden beskrives som 18 til 20 år, mulat og iført en gul T-shirt med et orange tryk. Politiet vil også gerne høre fra parret, der reagerede på kvindens skrig.
Mindst 36 mennesker er blevet dræbt i Libanon hen over weekenden under hårde kampe mellem Hizbollah og styrker, der støtter den regeringsvenlige druserleder Walid Jumblatt. Det oplyser sikkerhedskilder.
Kampene fandt sted søndag i bjerge øst for Beirut.
Ifølge sikkerhedskilderne var der 14 militsfolk fra Hizbollah blandt de dræbte.
Militsen og allierede grupper indtog flere stillinger, som Jumblatts folk havde kontrolleret i Aley distriktet. Derefter indvilligede druserlederen i at overgive sine stillinger til Libanons hær.
Flere tusinde mennesker er blevet dræbt efter jordskælvet i Kina, men intet tyder på at bosatte danskere i de ramte provinser er kommet noget til.
35 danskere bor, ifølge den danske ambassade i Beijing, i de berørte provinser. Og kun få af disse bor i nærheden af de hårdest ramte steder.
Ambassaden manglede i eftermiddag stadig at høre fra flere af dem. Men der var ingen indikationer på, at danske statsborgere var kommet noget til.
- De danskere, som vi har fået fat i har det godt, siger ambassadør Jeppe Tranholm-Mikkelsen til Ritzau.
De kinesiske myndigheder var mandag på vej ud i områderne uden for de store byer, hvor skaderne er størst, oplyser Jeppe Tranholm-Mikkelsen.
Flere partier på Christiansborg mener, at fodboldklubberne skal betale regningen, når fans går amok og laver omfattende hærværk.
Nogle partier vil også have politi på togene for at sætte en stopper for den slags hærværk, som i dag ødelagde tre togvogne, som ifølge politiet kørte Brøndbyfans hjem fra en kamp i Århus.
Socialdemokraterne går særligt langt med krav om kropsvisitering, politi på toget og regning til klubberne, hvis de ikke gør noget effektivt mod vold og hærværk.
Både Socialdemokraterne, Dansk Folkeparti og De Radikale taler om at lade de kommercielle fodboldklubber betale for hærværket, hvis der ikke sker noget, så det stopper. Socialdemokraterne og Dansk Folkeparti vil have politi og klubkontrollører på tog til og fra særlige kampe.
Regeringspartiet Venstre mener, at politiet må finde de skyldige, så de kan blive dømt til at betale for deres ødelæggelser. Venstres retsordfører Kim Andersen afviser et socialdemokratisk forslag om, at politiet skal kunne kropsvisitere og kræve legitimation af folk, som skal med bestemte tog.
Magnus Heunicke (S) mener derimod, at folk meget gerne vil have mere ekstra kontrol, selv om de også selv bliver kontrolleret.
Han vil også gerne presse klubberne på pengepungen, hvis forebyggelsen ikke bliver til noget.
- Hvis der ikke kommer en løsning, hvor klubberne er aktive medspillere i at prøve at forhindre det her, så er vi villige til også at se på det redskab, siger han.
I Dansk Folkeparti vil Marlene Harpsøe, medlem af retsudvalget, ikke genere andre rejsende med mere kontrol. Men hun ser gerne politi på toget, fordi det kan virke forebyggende.
Og regningen for ødelæggelser kan godt ende med at blive sendt til klubberne, hvis hun skal skrive adressen på kuverten.
De Radikale har længe ment, at klubberne skulle være med til at betale for de store udgifter til politi ved mange fodboldkampe, lidt i stil med princippet om, at "forureneren betaler".
Når det gælder kontrol, så mener rets- og idrætsordfører Simon Emil
Ammitzbøll, at politiet allerede kan lave de nødvendige visitationszoner. Det kan politiet også gøre ved fodboldkampe.
Pakistans er igen sendt ud i politisk krise, efter at tidligere premierminister Nawaz Sharif trak sit parti, Pakistans Muslimske Liga, PML-N, ud af landets kun seks uger gamle regeringskoalition.
Beslutningen sker i utilfredshed med, at det største parti i regeringen Pakistans Folkeparti, PPP, ikke er gået med til at genindsætte en række ledende dommere i deres stillinger, som de blev fjernet fra af præsident Pervez Musharraf i november i fjor.
Sharif gjorde genindsættelse af 60 dommere til en betingelse for at gå med i den fire-parti-regering, der blev dannet efter parlamentsvalget i februar.
Beslutningen kom efter flere ugers forhandling mellem PPP's leder, Asif Ali Zardari, og Nawaz Sharif.
Ni af 24 ministre i premierminister Yousaf Raza Gilanis regering har nu indgivet deres afskedsbegæring. Selv om PML-N træder ud af regeringen, vil Sharif og hans parti indtil videre støtte regeringen, men den langvarige politiske krise i Pakistan fortsætter.
24-årige Kasper Bleibach har hentet mange fine resultater i toerkajak, og det var først efter en træningslejr i Florida i efteråret 2007, at han besluttede at satse på enerkajak.
Et halvt år senere kvalificerede han sig til OL med stil, da han blev europamester i K1 500 meter sprint i Milano i maj 2008.
Tilbage i 2005 blev han dansk mester i enerkajak på 500-metere og i toerkajak på samme distance med Kim Wraae. Samme år blev det også til en sølvmedalje ved et world cup-stævne på samme distancen.
I 2006 blev det til DM-titler på i K1 500 meter, 10.000 meter og i 4x500 meter. Desuden vandt han DM-guld i toerkajakken med Casper Nielsen
Sammen med Casper Nielsen blev det til en sjetteplads ved VM i Duisburg i 2007. 
 
Zlatan Ibrahimovic får selskab af et par rutinerede herrer i Sveriges angreb under EM-slutrunden.
Landstræner Lars Lagerbäck præsenterede sin trup tirsdag aften og havde foruden 34-årige Marcus Allbäck fra FC København en kæmpe bombe med i bagagen:
36-årige Henrik Larsson har sagt ja til at tage endnu en tørn for sit land.
Og der gik et større sus gennem lokalet, da Lagerbäck læste angriberens navn op som det sidste i truppen "Henke" trak sig tilbage fra landsholdsfodbold efter VM i 2006, men han var klar, da landstræneren gav ham tilbuddet om en tur til EM i Østrig og Schweiz.
- Jeg havde været ude at spille golf, og da jeg kom hjem, så jeg, at jeg havde fået en besked fra Lasse. Og da han ringede op igen, var det et ganske let valg at takke ja, lyder det fra Henrik Larsson.
Det bliver den sjette slutrunde, han deltager i. Men ud over den tidligere Celtic-, Barcelona- og Manchester United-spiller har svenskerne også flere stærke kræfter oppe foran. Johan Elmander og Markus Rosenberg er de sidste angribere, der er udtaget i truppen, der altså også tæller Allbäck og Zlatan Ibrahimovic.
Marcus Allbäck er den eneste repræsentant for Superligaen i den svenske EM-trup. Hans holdkammerat Oscar Wendt samt Brøndbys Samuel Holmén er dog udtaget som reserver.
Sverige spiller sin første kamp ved EM den 10. juni i Salzburg, hvor holdet møder de forsvarende europamestre fra Grækenland. Herefter venter kampe mod Spanien og Rusland i Gruppe D.
Rami Shaaban Hammarby Andreas Isaksson Manchester City Johan Wiland Elfsborg
Olof Mellberg Aston Villa Petter Hansson Rennes Mikael Nilsson Panathinaikos Andreas Granqvist Helsingborg Fredrik Stoor Rosenborg Daniel Majstorovic Basel Mikael Dorsin Cluj
Fredrik Ljungberg West Ham Anders Svensson Elfsborg Kim Källström Lyon Niclas Alexandersson Göteborg Christian Wilhelmsson Dep La Coruna Sebastian Larsson Birmingham Daniel Andersson Malmö Tobias Linderoth Galatasaray (Kennedy Bakircioglü, Ajax, beroende på Linderoths besked)
Marcus Allbäck FC København Zlatan Ibrahimovic Inter Johan Elmander Toulouse Henrik Larsson Helsingborg Markus Rosenberg Werder Bremen
Eddie Gustafsson Lyn Peter Larsson Halmstad Oscar Wendt FC København Samuel Holmén Brøndby Rasmus Lindgren Ajax Stefan Ishizaki Elfsborg Marcus Berg Groningen
 
 
Bosnieren Vahid Halilhodzic er blevet udnævnt til landstræner for Elfenbenskysten på en toårig kontrakt.
55-årige Halilhodzic overtager hvervet mindre end en måned før, at ivorianerne indleder kvalifikationen frem mod VM 2010 i Sydafrika.
- Det er en fantastisk sportslig udfordring. Det er et hold med mange ambitioner, som har en meget talentfuld generation, men som intet har vundet, siger træneren til den franske sportsavis L'Equipe.
Vahid Halilhodzic har tidligere trænet blandt andre Paris Saint-Germain, Lille og Rennes i fransk fodbold.
undefined
Den 66-årige skotte, der har stået i spidsen for Manchester United i de seneste 22 sæsoner, fik også prisen i 1999, da United vandt the treble - mesterskabet, Champions League og FA Cuppen.
- Det er en kolossal ære, at mine kollegaer har fundet mig værdi til denne pris. Jeg er meget stolt, sagde Alex Ferguson, der modtog prisen af den engelske landstræner 
Efter en tre måneder lang skadespause er Ronaldos vægt skudt i vejret. Helt præcist otte kilo for meget har AC Milan-angriberen fået på sidebenene, fortalte han tirsdag i et brasiliansk tv-program.
- Jeg er 1.84 meter høj og vejer i dag 95 kilo, sagde Ronaldo under en tv-udsendelse med primært husmødre som målgruppe.
Ronaldos mål er at komme tilbage på samme niveau som for seks år siden, da han med det brasilianske landshold vandt verdensmesterskabet.
- Ved VM i 2002 vejede jeg 87 kilo, og det er der, jeg skal tilbage til. Det er vægten, jeg skal nå, hvis jeg skal tilbage på højeste niveau, sagde Ronaldo.
Brasilianeren beskadigede en scene i sit venstre knæ tilbage i februar og forventes at skulle bruge syv måneder mere, inden han kan være klar. Han forklarer selv vægtstigningen med, at skaden har betydet, at han har måttet tilbringe en måned i sengen.
Håndboldklubben Ajax Heroes er i fuld gang med at styrke truppen efter oprykningen til Tele2 Ligaen.
Klubben har fra 1. juli 2008 indgået med aftaler med talenterne Nichlas Holm Jørgensen, Oliver Pedersen og Jakob Vinther.
Alle har skrevet under på kontrakter, der løber frem til 2010. De tre spillere er hentet i henholdsvis Nordsjælland Håndbold, Ydun og Slagelse.
Jesper Grønkjær var under kniven tirsdag eftermiddag, hvor FCK-læge Frank Odgaard opererede hans højre knæ.
- Det er gået godt. Der var en meniskskade på indersiden af knæet. Og så kan man jo godt se, at Jesper har spillet topfodbold i 15 år, siger Frank Odgaard til TV2.
Der går 4-6 uger, før Jesper Grønkjær er helt klar, og dermed er han ikke aktuel i resten af foråret for FCK.
Førstedivisionsklubben Ølstykke, der kun har en matematisk chance for at undgå nedrykning, har fyret træneren Clement Clifford med øjeblikkelig virkning.
Clifford overtog trænersædet i vinterpausen, men har i foråret kun formået at skaffe et enkelt point i ti kampe.
Den hidtige assistenttræner,Giuseppe Favasuli, overtager trænerposten i Ølstykke frem til sommeren 2009.
AS Romas tilhængere får næppe lov til at rejse med til sæsonfinalen mod Catania på Sicilien i weekenden.
Et italianske anti-hooligan nævn, der er sat i verden for at rådgive om, hvorvidt tilhængere skal have lov til at tage med til kampe, har anbefalet, at Roma-tilhængerne ikke får lov til at komme ind til kampen.
Det er nu op til de lokale myndigheder på Sicilien at afgøre, om Roma-tilhængerne skal afvises.
Titelaspiranterne fra Roma kan med en sejr hente mesterskabet, hvis Inter samtidig snubler mod Parma. Anti-hooligan nævnet har valgt ikke at udpege Parma-Inter kampen som en højrisiko-kamp. Derfor kan Inter-fans rejse med til klubbens udekamp.
Inter har siddet på førstepladsen siden 11. februar og har stadig de bedste kort på hånden, da holdet har et forspring på et point ned til Roma og dermed selv kan afgøre titelkapløbet med en sejr.
Sidste år udstedte de italienske myndigheder forbud mod, at Catania lukkede fans ind til deres hjemmekampe i en længere periode på flere måneder, efter at en politimand blev dræbt i kampe mellem rivaliserende fangrupper.
ExternalContent
Den 36-årige brasilianer Rivaldo havde besluttet sig for at stoppe i AEK Athen, da det stod klart, at klubben ikke ville vinde det græske mesterskab.
Men nu har brasilianeren ombestemt sig og spiller også i næste sæson for den græske klub.
- Sandheden er, at jeg ved sæsonafslutningen var meget skuffet, men den kærlighed og støtte, jeg har mærket fra fansene og holdet, har bidraget til min endelige beslutning. Jeg har besluttet mig for at blive i AEK i næste sæson, siger Rivaldo på klubbens hjemmeside.
FC Midtjylland sælger midtbanespilleren Femi Ajilore til hollandske Groningen. Det skriver Ekstra Bladet.
Salgsprisen ligger ifølge oplysninger til ekstrabladet.dk på præcis 25 mio. kroner.
Efter at have været sat udenfor af en lårskade siden marts måned fik Femi 38 minutter på banen, da FC Midtjylland for en uge siden mødte Randers. Ifølge avisen var Groningen-træner Ron Jans til stede under kampen, og selv om nigerianeren måtte udgå med en ny skade, så kunne hollænderne lide, hvad de nåede at se.
Ifølge Ekstra Bladets oplysninger har klubben allerede planlagt et lægetjek for Femi i løbet af ugen.
Den nu 23-årige Ajilore Oluwafemi kom til FC Midtjylland fra holdets nigerianske samarbejdsklub FC Ebedei og fik debut for Ulvene i efteråret 2004.
ExternalContent
Efter en tid som førsteholdsmålmand i Tottenham skifter tjekkiske Radek Cerny til Championship-klubben Queens Park Rangers.
34-årige Cerny har underskrevet en toårig kontrakt.
Heldet var på Danmarks side, da der i dag blev trukket lod om to ekstra pladser i UEFA Cup'en i næste sæson.                                          Blandt syv nationer blev Tyskland og Danmark udtrukket ved lodtrækningen om to ekstra "Fairplay-pladser." Til gengæld fik holdene i Norge, Sverige, Finland, Spanien og Frankrig en lang næse.
Den ekstra europæiske plads går til det bedst placerede hold i den danske Fairplay-stilling. Det er i øjeblikket FC København, der topper den liste, men hvis københavnerne som ventet slutter i top 3 i Superligaen, kvalificerer holdet sig til europæisk fodbold ad den vej.
Derfor ser det ud til at blive FC Nordsjælland, der får gavn af dagens lodtrækning. Holdet ligger lige nu på andenpladsen på Fairplay-listen.
England fik automatisk en ekstra plads i Uefa Cup-kvalifikationen som det mest fair spillende land. Fairplay-stillingen bliver opgjort på antallet af røde- og gule kort til et hold, men også faktorer som 'positivt spil', respekt for modstanderen, respekt for dommeren og tilskuernes opførsel tæller med.
Normalt ville tre hold kvalificere sig til europæisk fodbold:
Efter dagens lodtrækning står det altså klart, at Danmark også får en Fairplay-plads. Vinderen af den plads skal også i gang med første runde af kvalifikationen til UEFA Cup'en..
http://mu.net.dr.dk/admin/programcard/get/?id=urn:dr:mu:programcard:53aab852a11f9d0ebc6c38e9
Den lille klub FC Vaduz fra Liechtenstein skrev søndag historie, da man rykkede op i Superligaen - i Schweiz. 0-0 kampen ude mod Chiasso betød, at klubben vandt den schweiziske 2. division.
Klubben har spillede med i de schweiziske turneringer siden 1932 - efter et enkelt år under østrigsk flag - men det er første gang, at den er repræsenteret i den fineste række.
FC Vaduz trænes af Heinz Hermann, der har rekorden for flest landskampe for Schweiz, og selv om byens 5000 indbyggere nu kan fejre oprykningen, vil de aldrig komme til at fejre et schweizisk mesterskab. Aftalen mellem forbundene i Liechtenstein og Schweiz indebærer, at et hold fra lilleputnationen ikke kan anerkendes som schweizisk mester, ligesom det ikke er muligt at kvalificere sig til europæisk fodbold via den schweiziske turnering.
Til gengæld nyder klubben godt af at være suverænt bedst i Liechtenstein og derfor alligevel er med i Europa sæson efter sæson. FC Vaduz har vundet den nationale pokalturnering 37 gange - heraf de seneste 11 år i træk - og er derfor nærmest fast deltager i UEFA Cup'en.
Heerenveen spiller med i UEFA Cup'en i næste sæson, efter at holdet vandt playoff-kampene mod Breda med 4-2 samlet.
Mandag blev det til 2-2 i returkampen mod Breda. Jakob Poulsen var på banen i 2. halvleg for Heerenveen.
Engelsk fodbold blev skæmmet af voldelige sammenstød mellem fans og politi efter søndagens kamp mellem Manchester City og Middlesbrough.
Middlesbroughs hjemmebane Riverside Stadium blev invaderet af fans og en politimand blev overfaldet af Manchester City-fans og måtte på hospitalet, mens flere andre også blev skadet under optøjerne.
Syv af gæsternes fans blev anholdt for urolighederne. City tabte i øvrigt kampen 1-8.
Michael Laudrups agent, Bayram Tutumlu, forventer, at danskeren forlader Getafe til sommer.
Han siger til den spanske radiostation Globo FM, at det bedste bud på Laudrups arbejdsgiver efter sommer er Sevilla.
- Cirklen i Getafe er sluttet til sommer. Der er stor interesse for Laudrup fra mange lande. Galatasaray vil meget gerne have ham. De har ringet til mig fra Portugal, Rusland og England. Og jeg taler ikke om Chelsea, men om andre klubber. Men Spanien er hans andet hjemland, og hans familie er meget glad for at være her. Det skal være et hold, der matcher Michael. Det gør Sevilla, og hvorfor ikke?, siger Tutumlu ifølge spanske Marca.
Sevilla har i øjeblikket Manolo Jimenez ved roret, men han har ikke været den store succes i Christian Poulsens klub.
Den tjekkiske midtbaneveteran Pavel Nedved har underskrevet en etårig kontraktforlængelse med Juventus, oplyser klubben tirsdag.
Tjekkens kontrakt gælder nu til juni 2009.
- Denne kontraktforlængelse er den bedste måde at styrke holdet på i forhold til den kommende sæson, siger klubadministrator Jean-Claude Blanc.
Nedved er 35 år og kom til klubben i 2001.
22-årige Mark Cavendish fra Team High Road strøg først over målstregen i Catanzaro-Lungomare med Gerolsteiner-sprinteren Robert Förster og italienske Daniele Bennati på de næste pladser på fjerde etape af Giro d'Italia.
Cofidis-rytteren Rik Verbrugghe var tirsdag alene i udbrud i over 164 kilometer, men blev hentet med 20 kilometer tilbage af dagens etape.
Med få hundrede meter til målstregen var alle de store sprintere samlet, men et større styrt betød, at en gruppe på omkring 10 ryttere endte med at dyste om sejren, hvor Cavendish var en tand skarpere end sine konkurrenter.
Liquigas-rytteren Franco Pellizotti er forsat i løbets lyserøde førertrøje på onsdagens femte etape fra Belvedere Marittimo til Contursi Terme.
Team CSC sagde farvel til både Stuart O'Grady og Bradley McGee på mandagens etape, hvor også Chris Anker Sørensen styrtede to gange. Derfor var der lidt nervøsitet hos det dansk-ejede hold før tirsdagens etape.
- I udgangspunktet var vi faktisk lidt nervøse inden etapen, for det viste sig, at Chris havde slået halebenet temmelig kraftigt i går. Men den gode nyhed i dag var, at det gik meget bedre end forventet, og vi kom i det hele taget godt gennem etapen. Vi var heldigvis forskånet for styrt i dag, sagde sportsdirektør Kim Andersen efter tirsdagens etape.
Bedste CSC-rytter efter fjerde etape er Nicki Sørensen, der fra sin samlede sjetteplads har 17 sekunder op til løbets førende rytter.
Storklubben Leeds United med den tidligere Brøndby-spiller Casper Ankergren på mål tabte mandag den første semifinale i kvalifikationsturneringen om at rykke op i den engelske 1. division, The Championship.
Hjemme på Elland Road var Leeds bagud 0-2 til Carlisle United efter mål af Danny Graham og Marc Bridge-Wilkinson, men Dougie Freedman fik reduceret til slutstillingen 1-2 i overtiden. Returkampen spilles torsdag.
Blot dagen efter, at have tabt kampen om det engelske mesterskab til Manchester United, er Chelsea begyndt oprustningen til den kommende sæson. Chelsea har ifølge BBC betalt 16,2 millioner pund (ca. 152 mio. kr.) for den 25-årige højreback José Bosingwa.
Efter at de to klubber er blevet enige om prisen, bestod spilleren mandag lægetjekket og blev enig med Chelsea om sine personlige vilkår. 
Bosingwa er født i Congo, men flyttede til Portugal som barn. Her er det blevet til syv landskampe og han forventes at være med i den portugisiske trup til sommerens EM.
I Chelsea kommer den nye højreback til at kæmpe om pladsen med en anden tidligere Porto-spiller, Paulo Ferreira samt Juliano Belletti.
 
Gaizka Mendieta, Fabio Rochemback og Lee Dong-Gook forlader alle Premier League-klubben Middlesbrough, efter at klubben har besluttet ikke at forlænge deres kontrakter.
Middlesbrough, der kæmpede hårdt for at beholde sin Premier League-plads i denne sæson, indikerer dermed, at man vil forsætte med at satse på spillere, der udviklet gennem egne talentsystemer.
Lars Møller Madsen får mulighed for at vise landstræner Ulrik Wilbek, at han er værdig til en plads i OL-truppen, når det mandlige håndboldlandshold den 25. og 26. maj i Göteborg spiller to testkampe mod Sverige.
Storskytten fra Skjern erstatter Lars Krogh Jeppesen, der så sent som i fredags meldte ud, at han trækker sig fra kapløbet om pladserne i den trup, som til august skal kæmpe om medaljer i Beijing.
Mens Ulrik Wilbek skal bruge kampene til at finde ud af, hvem der skal tildeles de 14 OL-billetter, er de for svenskernes vedkommende forberedelse til de afgørende kampe om overhovedet at komme med til legene i Kina.
Brøndby risikerer at mangle hele 11 spillere til torsdagens Superligakamp ude mod guldfavoritterne AaB.                                                           Anders Randrup, Thomas Rasmussen og Martin Ericsson har karantæne, mens to gange Morten Rasmussen, Mikkel Bishcoff og Per Nielsen alle er skadet.
Og endelig skal Daniel Wass til eksamen i gymnasiet, mens Tobias Mikkelsen,    Martin Retov og Max von SchlebrÜgge alle er tvivlsomme med småskader.                                               - Det giver os nogle udfordringer, og man er ærgerlig, når man må se bort fra så mange spillere af den ene eller den anden årsag, siger træner Tom Køhlert.
Den hollandske midtbanespiller Clarence Seedorf har overraskende besluttet sig for ikke at deltage ved den kommende EM-slutrunde i Østrig og Schweiz.
Årsagen er problemer med landstræner Marco van Basten
- Siden jeg vendte tilbage til landsholdet, har der ikke været optimale betingelser for, at jeg kunne spille op til mit bedste. Jeg vil ikke bringe spændinger ind i truppen, siger Clarence Seedorf.
AC Milan-spilleren understreger dog, at han står til rådighed for landsholdet igen efter slutrunden, hvor Marco van Basten afløses som landstræner af Bert van Marwijk.
 
Bristol City er klar til finalen om en plads i Premier League i næste sæson.
Championship-oprykkerne slog Crystal Palace 2-1 tirsdag aften efter forlænget spilletid i de to klubbers anden playoff-kamp. Bristol går videre med 4-2 samlet og møder vinderen af den anden playoff-kamp mellem Hull og Watford.
Her har Hull de bedste kort på hånden efter 2-0 sejr ude i den første kamp. Hull og Watford spiller returopgør onsdag aften.
League Championship, play-off, 2. kamp:
Bristol C.-Crystal P. 2-1 efter forlængelse.
Ordinær kamp 0-1.
0-1 Ben Watson (24. minut). 1-1 Lee Trundle (104. minut). 2-1 Michael McIndoe (110. minut).
Tilskuere: 18.842.
Bristol C. videre med 4-2 samlet.
Det var en noget overrasket Martin Vingaard, som af en journalist fik overbragt nyheden om, at han er udtaget til A-landsholdet.
- Det er selvfølgelig noget, man går og drømmer om. Men at det kommer lige nu, er jeg lidt overrasket over, siger Esbjergs offensive midtbanespiller, som derfor heller ikke har brugt mange minutter på at spekulere over, hvorvidt han ville være blandt de indtil videre 20 spillere, som landstræner Morten Olsen tirsdag udtog til venskabskampene mod Holland og Polen.
I første omgang glæder Martin Vingaard sig over overhovedet at være med i truppen. Men målet er helt klart også at komme i aktion i en af kampene.
- Morten Olsen skal ikke være bange for at bruge mig. Jeg vil i hvert fald gøre mit til at bevise, at jeg er klar til at få chancen på banen. Jeg synes ikke, at der er nogen grund til at holde sig tilbage, bare fordi man er med for første gang, siger Martin Vingaard til DR Sporten.
http://mu.net.dr.dk/admin/programcard/get/?id=urn:dr:mu:programcard:535c8514a11f9d08084c038a
Genoptræningen går godt for verdens bedste golfspiller, Tiger Woods.
Amerikaneren blev i april opereret i sit venstre knæ, men han håber at være klar til at spille turnering om to uger, hvilket også skulle betyde, at han kan være med i Major-turneringen US Open i næste måned.
- Genoptræningen går godt, jeg har trænet hårdt. Men jeg er dog virkelig træt af at køre på cykel, det bliver hurtigt kedeligt, siger Tiger Woods, som dog i det små er begyndt at træne i at putte.
AGFs sportschef, Brian Steen Nielsen, vil skille sig af med seks-syv spillere før næste sæson.                                                              -Det er i hvert fald mit mål. Der bliver først og fremmest tale om naturlig afgang af spillere, der primært har spillet med i 2. division, og som nu ønsker at prøve noget nyt, siger Brian Steen Nielsen til Århus Stiftstidende.                                                                Sportschefen vil desuden hente tre-fire forstærkninger til den jyske hovedstad.
-Udgangspunktet er at sætte overliggeren højt og hente en forstærkning til hver af de tre kæder, siger han.
Da Vejle Boldklub senest var med fremme i den sjove del af Superligaen, var Thomas Gravesen blandt klubbens store profiler. Og det drømmer den nyoprykkede østjyske klub om, at han igen bliver.
- Jamen, vi taler hele tiden med både Thomas og hans agent John Sivebæk. Vi har godt nok ikke lagt et decideret tilbud på ham, og vi har nok også en opfattelse af, at han er lige det dyreste. Men der er ingen tvivl om, at han er en mand, vi i VB vil gøre alt for. Og han vil klart kunne løfte holdets niveau, siger sportschef Hans Lauge til Ekstra Bladet.
John Sivebæk bekræfter, at Thomas Gravesen, som nu er sendt retur til skotske Celtic efter sit alt andet end succesfulde lejeophold hos engelske Everton, løbende er i kontakt med sin tidligere klub.
- Både Thomas og jeg er jo gamle VB´ere, og vi taler ofte med Hans Lauge. Jeg vil dog anse det for urealistisk lige nu. Men det er jo også sådan, at der ikke lige nu er nogle klubber, der ellers har vist interesse for ham, siger John Sivebæk til avisen.
Det internationale badmintonforbund, BWF, overvejer at ændre i formatet ved Thomas Cup og Uber Cup, de officielle VM for landshold.
Ved mesterskaberne, der bliver spillet i øjeblikket i Jakarta, går alle 12 hold videre fra fire puljer med tre lande i hver, og det fik Korea til at stille med et decimeret hold mod England for at undgå at vinde sin pulje og komme i halvdel med storfavoritterne Kina.
Koreanerne foretrak at slutte sidst og spille en kamp mod Canada om retten til at møde Danmark i kvartfinalen.
- Vi introducerede det nuværende format for at give de små lande en chance for at spille med. Men med den seneste udvikling bliver vi nødt til at sætte os ned og tale om at ændre i formatet, siger BWF's vicepræsident Punch Gunalan.
Heerenveen snuppede mandag en plads i næste års UEFA Cup. Det skete, da holdet i den hollandske kvalifikationsturnering spillede 2-2 ude mod NAC Breda, der havde den danske forsvarer Patrick Mtiliga på banen i hele kampen.
Det første opgør var endt med en 2-0 sejr, så det uafgjorte resultat var mere end nok for Heerenveen, der havde Jacob Poulsen på banen de sidste 25 minutter og Timmi Johansen på bænken i hele kampen.
Esbjergs midtbanespiller Martin Vingaards flotte præstationer i foråret belønnes nu med en plads i landsholdets trup til de to kommende venskabskampe mod Holland og Polen.
- Martin har virkelig styrket sin form og taget udfordringen fra Ligalandsholdets træningstur op her i forår, hvor han også har været profilen hos Esbjerg, så nu vil vi gerne teste ham i A-landsholdstruppen, siger Morten Olsen.
Landstræneren har i første omgang udtaget 20 af de 22 spillere. Blandt andet bliver der comeback til Thomas Kahlenberg og  Lars Jacobsen, som begge har været langtidsskadede.   De to sidste spillere til truppen udtages mandag den 19. maj.
Danmark møder Holland på Philips Stadium i Eindhoven torsdag den 29. maj kl. 20.00, mens opgøret mod Polen spilles i Chorzow søndag den 1. juni klokken 16.00.
  Thomas Sørensen Jesper Christiansen.  
 
Den svenske golfstjerne Annika Sörenstam indstiller karrieren efter denne sæson. Det meddelte den 37-årige svensker på et pressemøde i USA tirsdag aften.
Hun har været den dominerende spiller i kvindernes golfverden i de seneste ti år og har vundet 72 LPGA-turneringer og 10 major-titler.
Hun er den kvinde i verden, der klart har spillet flest penge hjem på kistebunden med præmieindtægter for knap 100 millioner kroner.
Svenskeren har de seneste sæsoner jævnligt antydet, at hun gik med planer om at slutte sin karriere, da hun gerne vil have en familie. Hun er forlovet med Mike McGee, der er søn af den tidligere PGA-spiller Jerry McGee.
Beslutningen om at stoppe blev offentliggjort blot to dage efter, hun vandt Michelob Ultra Open med et forspring på syv slag til hendes nærmeste konkurrent. Det var hendes tredje LPGA-sejr i denne sæson.
Sörenstam blev professionel i 1992. Hun blev for alvor verdensberømt, da hun i 2003 som den første kvinde i 58 år testede sig mod mændene på PGA Touren.
Hun er blevet kåret som den bedste spiller på kvindernes tour otte gange - heraf de fem på stribe. I 2007 var hun skadet det meste af tiden og for første gang i 12 år vandt hun ikke en eneste turnering.
FC København har tre spillere med på A-landsholdet, FC Nordsjælland har to og Brøndby og Esbjerg har hver én med.
Men Superligaens tophold, AaB, er ikke repræsenteret.                                                                - Jeg har ikke overvejet nogen spillere fra Vejle, Silkeborg og heller ikke nogen fra AaB decideret. Hvor de end spiller, handler det om at finde de spillere, som kan gå ind og spille den form for fodbold, som vi spiller. Det er der en hel del fra AaB, der også kan. Men der altså nogen, der åbenbart er bedre. Det må være grunden, forklarer landstræner Morten Olsen.
AaB har dog to spillere med på U/21-landsholdet: Thomas Enevoldsen og      Michael Jakobsen. De er med, når landsholdet spiller venskabskamp 28. maj på udebane mod Tyskland.
Men Morten Olsen vil ikke vurdere, hvor langt de to er fra det "rigtige" landshold.
- Det ved jeg ikke. Foreløbig tror jeg, det er vigtigt, at de får en rigtig god kamp mod Tyskland, som er en svær modstander. Det er stadigvæk to ustabile spillere, fordi det er unge spillere. De skal have lov til at vokse der, hvor de er, fastholdt Olsen.
Af de 20 spillere, som Morten Olsen foreløbig har udtaget til A-landsholdet, er de syv fra den hjemlige liga.
Morten Olsen ville gerne have besejret Ungarn, men så var han heller ikke mere skuffet over en vellykket turnering.
Den danske landstræner plejer at være ganske sur, når hans spillere ikke har udført opgaven tilfredsstillende. Efter nederlaget på 0-1 til Ungarn erklærede han også, at "man altid er lidt skuffet, når man ikke vinder en fodboldkamp". Men så var det heller ikke værre.
- Vi spillede god fodbold i første halvleg. Desværre skete der bare det, at Ungarn får scoret, og så bliver det svært mod et meget kompakt hold. Derefter handler det om, hvor bolden falder ned, og den faldt ikke ned til vores fordel, sagde Morten Olsen til DR Sporten, og fortsatte:
- Det kan da godt være, at der manglede lidt nerve til sidst i kampen i forhold til, hvis der havde stået noget på spil, men folk havde også brugt mange kræfter både i kampen i lørdags og bagefter. Folk vil måske sige, at vi ikke løb nok i dag, men det passer ikke, der blev løbet meget.
Landstræneren sammenfattede selv sine følelser efter kampen:
- Det var den kamp, vi kunne tåle at tabe, men vi havde nu gerne vundet den.
Chancerne for at komme med til VM var minimale for det svenske fodboldlandshold, men holdet gjorde med en 4-1-sejr hjemme over Albanien sit til at skabe spænding om at nå andenpladsen i VM-kvalifikationsgruppe 1.
Det krævede dog, at Malta snuppede mindst det ene point ude mod Portugal, men det skete som ventet ikke, da det endte med en portugisisk 4-0-sejr.
Den svenske forsvarsspiller Olof Mellberg var den helt store spiller med to mål i sejren over Albanien, hvor også den indskiftede angriber Marcus Berg og Anders Svensson kom på tavlen.
Kampen var dermed landstræner Lars Lagerbäck og veteranangriber Henrik 'Henke' Larsson sidste optræden i de blå-gule farver, da begge har annonceret karrierestop ved Sveriges endegyldige VM-exit.
Mens der var trist stemning på Råsunda i Stockholm, kunne Portugal juble i Guimaraes. Portugiserne var egentlig dømt ude for bare en uge siden. Men efter Danmarks sejr over Sverige i weekenden, kunne Portugal selv gøre arbejdet færdigt med en sikker hjemmesejr over Malta.
Nani bragte Portugal foran 1-0 efter et kvarters spil på et langskud lige uden for feltet. Simao fordoblede føringen på næsten identisk vis kort før pausen, og i anden halvleg cementerede Miguel Veloso og debutanten Edinho sejren.
Dermed skal Portugal ud i to playoff-kampe om at komme med til VM i november.
 
ExternalContent
Fodboldlandsholdet kan sætte en positiv rekord i den europæiske VM-historie, hvis det onsdag aften lykkes at score mod Ungarn i den sidste kvalifikationskamp i Parken.
Da Jakob Poulsen sparkede sit langskud ind bag Andreas Isaksson i onsdagens sejr på 1-0 over Sverige, var det nemlig den 24. VM-kvalifikationskamp i træk på hjemmebane, hvor det lykkedes Danmark at score.
Det er en europæisk rekord, som de rød-hvide lige nu deler med Spaniens europamestre, men eftersom spanierne i aften spiller på udebane mod Bosnien, vil Morten Olsens hold med endnu et mål på hjemmebane i aften foreløbig tage rekorden alene med 25 VM-hjemmekampe på stribe med dansk scoring.
Seneste hjemmekamp i en VM-kvalifikationsturnering uden et dansk mål var i øvrigt for præcis 17 år siden den 14. oktober 1992, da det blev 0-0 mod Irland.
I det hele taget har Danmark en imponerende statistik, når det gælder VM-kvalifikationskampe på hjemmebane. Seneste nederlag ligger hele 28 år tilbage, og siden nederlaget på 2-1 til det daværende Jugoslavien 9. september 1981 har det danske landshold spillet 32 hjemmekampe i VM-turneringerne uden nederlag.
Den statistik er også værd at holde mod Ungarn!
Fem danskere bør være sikre på deltagelsen i næste års Tour de France. Det mener DR Sportens cykelekspert Alex Pedersen
Næste års Tour de France-rute ligner en udfordring for både de ryttere, som er stærke i bjergene, og for ryttere med kompetencer i brostensklassikerne.
Det vil ifølge DR Sportens cykelekspert, Alex Pedersen, også resultere i, at i hvert fald fem danskere er med, når verdens største cykelløb indledes med en prolog i Rotterdam den 3. juli. Alex Pedersen mener, at Nicki Sørensen, Chris Anker Sørensen, Jakob Fuglsang og Matti Breschel er selvskrevne hos Team Saxo Bank, mens han også forventer, at Brian Vandborg får genvalg på det italienske Liquigas-mandskab.
- Jakob Fuglsang, Chris Anker Sørensen og Nicki Sørensen er jo fuldstændigt selvskrevne, og den første uge, der er lagt op til næste år, er i Matti Breschels terræn. Han har evnerne for at placere sig rigtigt, og samtidid med, at han selv kan gå efter en etapesejr undervejs, vil han også være mand for at kunne få en af Schleck-brødrene sikkert over brostenene. Matti bliver bedre år for år, og han vil helt sikkert kunne bidrage med noget. Cancellara er topfavorit til at tage førertrøjen i Rotterdam, så Bjarne Riis skal også tænke over at have ryttere, der kan trække i den første uge, siger Alex Pedersen.
Hvis den danske mester i enkeltstart, Lars Bak, har et godt forår, tror DR's cykelekspert også, at han har en god mulighed for at være med hos stærke Columbia-HTC.
- Lars Bak kører ganske godt opad, og Columbia-holdet har mistet en del stærke ryt-tere. Han er ikke selvskreven, men han kan godt køre sig på holdet med et solidt forår, mener Alex Pedersen.
Får alle seks danskere en plads i Tour de France, vil det være det største antal danske ryttere i 10 år. Flest danskere var der i 1991, hvor Jesper Skibby, Bjarne Riis, Rolf Sørensen, Brian Holm, Johnny Weltz, Søren Lilholt, Per Pedersen og John Carlsen var med.
Anden runde blev endestationen for Anders Karlsen, Zakaria Asidah og Christina Børglum ved VM i taekwondo.
De tre fik ellers alle en god start på stævnet, der afholdes i Ballerup Super Arena, men efter lutter danske sejre i første runde blev billedet vendt op og ned, da trioen skulle forsøge at avancere yderligere.
I 80-kiloklassen tabte Anders Karlsen 3-2 til mexicanske Jose Ramirez, i klassen over 87 kilo tabte Zakaria Asidah med 2-1 til argentineren Martin Sio, og i 67-kiloklassen blev det til et 4-3-nederlag til Christina Børglum, der mødte canadiske Sylvia Barker.
 
 
Danmark har overbevist Ungarns landstræner, Erwin Koeman, om, at holdet kan få succes ved næste års VM-slutrunde i Sydafrika.
Selv om Ungarn med onsdagens 1-0-sejr i Parken er det eneste hold i kvalifikationen, der har besejret Danmark, så mener Koeman, at danskerne har et kollektiv, der kan bære holdet langt ved VM.
- Danmark har fået 21 point i denne gruppe, og det betyder, at de kan komme langt. De har et stærkt kollektiv, er mentalt stærke og har en god karakter, og det er vigtige redskaber i international fodbold. Men det er svært at vurdere holdets chancer, før vi kender lodtrækningen, siger Erwin Koeman, der glæder sig over de tre point i Parken.
- Det var en meget skøn sejr mod et stærkt dansk hold. De har det bedste kollektiv i en svær gruppe. Jeg har meget respekt for dem. Det er en stor sejr for os. Vi kæmpede som ind i helvede og har alt i alt fået fire point mod Danmark, fortæller Erwin Koeman.
De kvindelige danske landsholdsspillere måtte selv til lommen, da de i juli skulle på en træningstur til Brasilien. Det skriver Morgenavisen Jyllands-Posten.                                         Ifølge avisen måtte spillerne hver lægge mellem 2.000 og 2.500 kr. for at komme med på turen til Sydamerika.                                            Dansk Håndbold Forbund (DHF) finder ikke noget galt i, at spillerne selv betaler.                                                                      - Det viser, at landsholdsledelsen har udvist økonomisk ansvarlighed, og at spillerne brænder for at være på landsholdet, siger direktør Morten Stig Christensen til avisen.                                                      
Det danske kvindelandshold i håndbold vandt onsdag aften en kneben sejr på 25-24 over Brasilien i en træningskamp.
Kampen blev spillet i Haderslev Idrætscenter foran 1540 tilskuere, som næsten kunne se Danmark smide en føring på 22-15 i midten af anden halvleg over bord, inden danskerne lukkede kampen til slut.
Trine Troelsen og Mie Augustesen blev danske topscorere med fem mål hver. Brasilien kan allerede revanchere sig torsdag aften, hvor holdene mødes igen, denne gang i Randers.
 
Den tidligere IOC-præsident Juan Antonio Samaranch er på benene igen, efter at han tirsdag aften fik et ildebefindende og blev kørt på sygehuset.
Den 89-åriges sekretær Annie Inchauspe fortæller til spanske medier, at der var tale om en "ubetydelig overanstrengelsesreaktion", og at Samaranch kun tilbragte få minutter på sygehuset.
Lægerne havde gerne beholdt ham nogle dage på hospitalet, men spanieren valgte at returnere til sit hotel.
Så sent som for to uger siden var Juan Antonio Samaranch til IOC-topmøde i København, hvor han blandt andet talte Madrids sag som værtsby for legene i 2016.
- Jeg er 89 år gammel, og mit liv er snart slut. Jeg beder om, at I giver mit land den ære og forpligtelse, det er at organisere OL i 2016, sagde han ved den lejlighed.
Team Saxo Banks Andy Schleck mener, at ruten til næste års Tour de France er hårdere end i år, for der er flere bjergetaper, og selv den første forholdsvis flade uge kan koste dyrt.
Og det vil dette års toer udnytte til at vinde løbet.
- Ruten bliver modbydelig i begyndelsen med vejene i Holland og Belgien. Det er ikke superveje, og der er tilmed brosten, så man skal være opmærksom for ikke at sætte tid til der. For mig gælder det om at vinde så meget tid som muligt på stigningerne og miste så lidt tid som muligt på den afsluttende enkeltstart, siger Andy Schleck.
Han glæder sig samtidig sig over, at der blot er én enkeltstart, hvor han kan tabe tid til favoritten, sidste års vinder Alberto Contador, der kører stærkt i kampen mod uret.
- Sidste år blev jeg toer, og jeg kommer for at vinde næste år. Jeg vil vinde dette løb. Selvfølgelig er Alberto Contador den store favorit, men også Lance Armstrong er mere motiveret end sidste år. Derudover er der fem-seks ryttere, som også kan vinde, så det bliver ikke kun en kamp mellem mig og Contador, siger Andy Schleck.
Dimitar Berbatov, der til dagligt lusker rundt i Manchester Uniteds forreste geledder, scorede tre mål, da Bulgarien slog Georgien med 6-2.
Berbatov scorede til 1-0, 3-0 og 5-1 i en kamp, hvor seks ud af syv mål blev scoret inden pausen.
Sejren hjælper dog ikke Dimitar Berbatov og Bulgarien, der slutter på en tredjeplads i VM-kvalifikationspulje 8 - langt efter Irland på andenpladsen og Italien på førstepladsen.
Dimitar Berbatovs tre mål blev tilmed overgået med længder af Italiens Alberto Gilardino. Italien var hjemme bagud med 0-2 til Cypern, men efter 78 minutter tog Gilardino fat. Herfra og 14 minutter frem scorede angriberen tre mål og sikrede en italiensk hjemmesejr. 
Irland spillede 0-0 mod Montenegro.
ExternalContent
Politiet i Senegal har ifølge den franske sportsavis L'Equipe anholdt en kvinde og to mænd i forbindelse med cykelrytteren Franck Vandenbrouckes død.
Belgieren blev mandag fundet død på sit hotelværelse, og de tre mistænkes alle for tyveri af to mobiltelefoner og penge, som tilhørte Vandenbroucke.
Kvinden har angiveligt fortalt politiet, at rytteren stadig var i live, da hun forlod hans hotelværelse.
Den nordkinesiske by Harbin opgiver at få tildelt værtsskabet for vinter-OL i 2018. Kinas sportsadministration har sagt nej til planerne, fordi chancerne for succes er for små.
- Det er for tidligt endnu. Beijing var jo vært for sommer-OL sidste år, siger en talsmand til nyhedsbureauet Reuters.
Harbin lagde allerede billet ind på vinterlegene i 2010, men var ikke blandt de nominerede byer.
Harbins afbud betyder, at tyske München, sydkoreanske Pyeongchang og franske Annecy har en konkurrent mindre i kapløbet om at lægge sne og is til OL i 2018
Kroatien var et populært bekendtskab under EM-slutrunden i 2008.
Men holdet, der tæller profiler som Luka Modric og Eduardo, får fodboldtilskuerne ikke lejlighed til at nyde ved sommerens VM-slutrunde i Sydafrika.
Onsdag aften skulle Kroatien slå Kasakhstan og samtidig have hjælp fra Andorra, der skulle tage point mod Ukraine, hvis kroaterne skulle nå andenpladsen i VM-kvalifikationsgruppe 6.
Kroaterne fik med nød og næppe hevet en 2-1-sejr med hjem fra udekampen i Kasakhstan, men da Ukraine samtidig vandt 6-0 ude over Andorra, så hjalp det ikke Kroatien noget.
Dermed er Ukraine klar til at skulle spille playoff-kampe mod en anden europæisk toer i VM-kvalifikationen. England har sat sig på førstepladsen i gruppe 6.
ExternalContent
Tjekkiets landstræner Ivan Hasek er som ventet trådt tilbage fra posten, efter tjekkernes minimale håb om en andenplads i VM-kvalifikationsgruppe 3 onsdag aften blev slukket.
Hasek annoncerede allerede sin beslutning i juli, da han blev valgt ind som chef for det tjekkiske fodboldforbund.
AC Milan-forsvareren Marek Jankulovski meddelte også umiddelbart efter 0-0-kampen mod Nordirland, at han har spillet sin sidste kamp i nationaldragten.
Tjekkiet endte som treer i sin VM-gruppe, mens Slovakiet og Slovenien tog sig af de to øverste pladser.
Nicklas Bendtner og anfører Jon Dahl Tomasson er to af de mest sikre navne i Morten Olsens startopstilling. Alligevel håber angriberen Søren Larsen, at landstræneren finder mere spilletid til ham i fremtiden.
- Jeg ved godt, at Nicklas Bendtner vil være urørlig fremover som angriber, for han har høj klasse og kun bliver bedre fremover, men han kan også spille ude på venstrekanten, og så kan jeg ligge inde i midten med Jon Dahl Tomasson, siger Søren Larsen, der med fem scoringer er dansk topscorer i VM-kvalifikationen, til B.T..
Han håber, at fast spilletid i den tyske 2. Bundesligaklub Duisburg kan hjælpe ham på vej. Men trods scoringer på det seneste, var han henvist til bænken mod Sverige.
- Selvfølgelig var jeg skuffet over ikke at få spilletid mod Sverige i lørdags, selv om den følelse jo ikke fyldte så meget i forhold til glæden over, at vi var kvalificeret til VM. Men den var der, og det er da mit klare mål, at jeg skal have mere spilletid også i de store landskampe, siger Larsen.
Danmark spiller i aften mod Ungarn i den sidste VM-kvalifikationskamp.
Håndboldspilleren Mikkel Aagaard er blevet løst fra sin kontrakt med Viborg HK og skifter på en fri transfer til den tyske Bundesliga-klub Melsungen.
- Vi har vurderet, at det var den bedste løsning for både Viborg HK og Mikkel Aagaard, både ud fra en sportslig og økonomisk vurdering. Mikkel har fået en chance for at spille i verdens stærkeste liga, mens vi får reduceret vores lønomkostninger. Samtidig får vores unge højrefløje Jesper Meinby og Peter Krogh mere plads til at udvikle sig, hvilket ligger rigtig fint i tråd med den talentstrategi, vi tidligere har meldt ud omkring vores herrehold, siger Viborg HK’s administrerende direktør, Peter Cassøe.
Spanien og Holland har leveret de mest suveræne præstationer i den europæiske del af VM-kvalifikationen.
Begge lande er gået igennem deres puljer med maksimumpoint.
Hollands pulje var allerede færdigspillet inden onsdagens kampe, og holdet hentede 24 point i otte kampe.
Onsdag gjorde Spanien dem så kunststykket efter, da holdet ude slog Bosnien-Hercegovina med 5-2 og dermed hentede 30 point i 10 kampe.
Nederlaget ændrer dog ikke på, at Bosnien-Hercegovina slutter på puljens andenplads og skal spille playoff-kampe i november.
Damjan Blecic har lavet en aftale med Viborg HK, og det betyder, at den serbiske back får debut med det samme i aftenens kamp mod KIF Kolding. Det fremgår af klubbens hjemmeside.
- Vi har allerede mange kvaliteter i vores hold, men siden Gábor Császár rejste til Frankrig, har vi manglet en spiller, der kan afslutte fra ti meter. Netop det er Damjans helt store force, så han kan give os en ny dimension i angrebsspillet, hvilket igen kan give mere plads til de mange gennembrudsstærke spillere, som vi har, siger cheftræner Bo Tolstrup til hjemmesiden.
Blecic blev for en måned siden fritstillet i Bjerringbro Silkeborg, og både han og Viborg HK har muligheden for at komme ud af aftalen til nytår, hvis Viborg ikke kan få fat i de ekstra penge, som klubben har brug for til at betale serberens løn, som klubben på det tidspunkt overtager,
- Viborg HK er en rigtig god løsning, fordi de netop har brug for en type som mig. Jeg havde tilbud fra andre lande, men jeg ville meget gerne spille denne sæson og forhåbentlig også den næste her i Danmark. Jeg kender træneren og mange spillere her, og jeg ved, at Viborg HK er en velorganiseret klub med gode ambitioner. Det er grunden til at jeg har valgt at spille her, og jeg er meget glad for at blive en del af klubben, udtaler han.
 I år blev Tour de France-ruten kritiseret af både ryttere og sportsdirektører, fordi de store bjerge blev efterfulgt at lange nedkørsler, som neutraliserede løbet. Men med næste års rute har Tour-ledelsen med løbsdirektør Christian Prudhomme i spidsen taget gevaldig revanche med en hård rute.
  2010-udgaven af verdens største cykelbegivenhed byder således på to møder med Col du Tourmalet i Pyrenæerne i en hyldest til bjergkæden, der første gang var med i Touren for 100 år siden.
  Løbet begynder lørdag den 3. juli i Rotterdam, hvorefter rytterne slår ind på de svære belgiske og nordfranske landeveje, der bruges i Liege-Bastogne-Liege og brostensløbet Paris-Roubaix, hvilket kan koste tid for nogle af klassementrytterne.
  Der er dog ingen tvivl om, at rutens udformning tilgodeser bjergryttere som Alberto Contador og Andy Schleck. Der er således blot én enkeltstart undervejs, og i modsætning til sidste år er der ingen holdtidskørsel.
  Et par af etaperne i Alperne - der dog ikke er alt for skrappe - slutter opad, men det bliver især i Pyrenæerne, at løbet bliver afgjort. Fire hårde bjergetaper, hvor den sidste slutter på Tourmalet, vil sætte klassementet på plads, inden et par flade etaper sender feltet mod Paris.
 
Holdejer Bjarne Riis var godt tilfreds på Team Saxo Banks vegne, da ruten til næste års Tour de France blev offentliggjort.
- Jeg synes det er en spændende rute, som jeg vil tro ligger godt til os. Bjergetaperne er bedre, der er flere bjergetaper, der er flere afslutninger opad, og bjergene ligger længere henne på etaperne, siger Bjarne Riis til DR Sporten.
Især sidste års nummer to i det samlede klassement, Andy Schleck, synes at have gode chancer på den bjergrige rute.
- Vores bedste bud er nok Andy, og jeg synes den ligger fint til ham. Der er kun en lang enkeltstart, og det er udmærket, fortæller Riis.
Ikke alt faldt dog ud til Riis' tilfredshed.
- Jeg ville gerne have haft et holdløb, men det klarer vi nok også uden.
Golfspilleren Thomas Bjørn fortæller, at han formentlig træder tilbage som formand for European Tours spillerforening.
- Jeg har tænkt over dette i et stykke tid. Jeg er ikke officielt trådt tilbage, men jeg er 90 procent på vej dertil, og jeg skal virkelig overtales, hvis det ikke skal ske, siger danskeren.
Godt 41 millioner kvinder vælger hvert år at få foretaget en abort - og i store dele af verden, især Afrika og Sydamerika er det ganske enkelt forbudt.
Men om det er lovligt eller ulovligt er tilsyneladende ikke afgørende for om kvinderne tager det valg.
Ifølge en global undersøgelse foretaget af Guttmacher Institutttet, er der nemlig ikke stor forskel på abortraten i regioner med fri adgang til abort, og de regioner i verden hvor det er forbudt.
Forskelle ligger alene i, om aborten foregår under sikre forhold på en klinik eller under usikre forhold i et baglokale, skriver Guttmacher insituttet, der er en tænketank, der går ind for fri abort.
Men hvor man ikke kan reducere antallet af aborter med lovgivning, så kan man ifølge instituttet gøre det med prævention.
I den ti-årige periode man har undersøgt, er antallet af aborter faldet med fire millioner på verdensplan, takket være bedre adgang til god og billig prævention.
Aborter under usikre forhold koster årligt 70.000 kvinder livet som følge af komplikationer. Det gør anslået en kvart million børn moderløse.
VM vil gavne SAS ligaen. Det er DR Sportens fodboldekspert Birger Peitersen ikke i tvivl om. Det er den række af SAS liga-spillere, der kæmper om det begrænsede antal pladser i VM-truppen, der vil hæve niveauet.
- Der er flere af de spillere, der har været i Morten Olsens kikkert, der spiller i superligaen. Det løfter helt klart superligaen, forklarer Birger Peitersen.
Jakob Poulsens kometagtige udvikling til at være fast landsholdsspiller er nok det mest klare eksempel på, hvor hurtigt tingene kan gå. Og nu skal de landsholdsaktuelle SAS liga-spillere så holde sig inde i varmen frem til udtagelsen af VM-truppen.
- Succes avler succes, og det smitter selvfølgelig af på superligaklubberne. Bare det seneste eksempel med Jim Larsen fra Silkeborg kommer ind, det gør jo lige pludselig også, at der bliver en opmærksomhed omkring ham og omkring holdene, der har landsholdsspillere. De skal jo til at kæmpe. De skal jo vise i deres klubkampe, at de skal med de 23, der skal til VM, siger Birger Peitersen.
Der blev demonstreret forskel på top og bund i herrernes Jack & Jones Ligaen i håndbold onsdag aften.
De to mesterskabskandidater KIF Kolding og FCK Håndbold, der begge allerede har fundet deres plads i toppen af rækken, vandt således forventede udebanesejre.
FCK vandt med overbevisende 34-24 over FHK Elite, hvorimod KIF Kolding havde det noget sværere ude mod Viborg.
Koldingenserne førte med overbevisende 20-13 ved pausen, men måtte nøjes med en sejr på 36-34.
 
AaB benytter landskampspausen til at se et par nye spillere an. Det er islændingene David Thor Vidarsson og Arnor Sveinn Adalsteinsson, der prøvetræner hos nordjyderne.
- Vi fik et tip om, at deres aftaler udløber til januar, og da deres turnering er slut nu, ville vi lige se dem an til nogle træninger hernede, siger AaB-træner Magnus Pehrsson til Nordjyske.
Vidarsson er midtbanespiller med landsholdserfaring, mens Adalsteinsson fortrinsvis har spillet højre back, blandt andet på U/21-landsholdet.
Den tidligere FCK-profil Sibusiso Zuma håber, at han kan komme på kontrakt i SAS Liga-klubben FC Nordsjælland.
Zuma har trænet med i klubben den seneste tid for at holde sin form ved lige, men han vil gerne mere end det, siger han til fodbold.nu.
- Jeg ville elske at blive, men det er selvfølgelig mellem min agent og klubben. Jeg håber dog, at der kan ske noget. Forhåbentlig inden for de næste par uger, siger han.
FCN's assistenttræner Kasper Hjulmand nøjes med at konstatere:
- Han ser fit ud, er en god spiller, men mere vil jeg helst ikke sige om det, lyder det fra Hjulmand.
Zuma er blevet 34 år, og han blev i sommer fyret fra sin klub Mamelodi Sundowns i hjemlandet, Sydafrika.
Du kan følge kampen 
 
22:40 Selv om Danmark har kvalificeret sig til VM på bekostning af Portugal og Sverige, er der en nærmest mat stemning både på banen og på tribunerne.
22:39  Kampen er slut. Danmark taber 0-1 til Ungarn. Med nederlaget ryger tre milepæle for Danmarks fodboldlandshold. Danmark var ubesejret i de seneste 14 VM-kvalifikationskampe. Danmark var ubesejret i 32 VM-kvalifikationskampe på hjemmebane - seneste nederlag var mod Jugoslavien i 1981. Endelig stoppede også en stime på 24 VM-kvalifikationskampe på hjemembane, hvor Danmark havde scoret. Sidst Danmark ikke scorede i en VM-kvalkamp på hjemmebane var mod Irland i 1992. En scoring i dag havde givet Europarekord, for Danmark delte rekorden med Spanien.
22:36 Tre minutters tillægstid er i gang.
22:32 Så kunne det nemt være blevet 2-0 til Ungarn. Thomas Sørensen løber fornuftigt ud af sit mål og ud af feltet for at afværge en kontra, men han kan ikke se bolden i sin glidende tackling, og pludselig har en ungarer bolden med tomt mål, men han sparker over mål. Der mangler tre minutter.
22:30 Nøøj, et kæmpedrøn fra Michael Silberbauer, som målmand Babos må bokse til hjørne. Danmarks bedste mulighed i anden halvleg.
22:23 Gult kort til Daniel Jensen, der kommer for sent i en tackling med Péter Halmosi, som humper ud af banen.
22:17 Michael Silberbauer kommer på banen i stedet for Dennis Rommedahl. Publikum pifter Rommedahl ud. Måske kan Silberbauer bringe lidt tænding ind i holdet.
22:16 Hov, Ungarn er tæt på at bringe sig på 2-0. Presset af Thomas Sørensen rammer Jozsef Varga overliggeren tæt under mål.
22:14 Søren Larsen har et godt spark mod mål, men bolden ryger en forbi forbi opstanderen.
22:12 De 37.000 tilskuere i Parken havde masser af tålmodighed og sang og festede længe. Men nu begynder pibekoncerten ned mod de danske spillere. Festen er indtil videre udeblevet.
22:06 Daniel Jensen kommer ind i stedet for Jon Dahl Tomasson, som altså heller ikke i dag nåede at tangere Poul "Tist" Nielsen som den mest scorende spiller på landsholdet. 51 scoringer er Tomasson stadig noteret for.
22:01 Ungarerne har trukket sig længere tilbage, og Danmark har svært ved at spille sig til chancer. Der skal nok skud udefra til for at overliste målmand Gábor Babos. Sådan et leverer Jakob Poulsen, men stadig ingen scoring.
21:57 Søren Larsen har fået bolden et par gange i feltet, men ingen har ramt ham perfekt endnu. Daniel Agger har til gengæld et godt spark langt udefra, men målmand Babos parerer til hjørnespark.
21:50 2. halvleg er i gang.
21:49 Søren Larsen er klar til at komme ind fra anden halvlegs første fløjt. Debutanten Thomas Enevoldsen må ud. Søren Larsens indtræden betyder, at Nicklas Bendtner rykker fra toppen til venstre side.
21:34 Det blev halvlegens sidste aktion. Danmark er bagud 0-1. Ungarn har haft én chance og scoret på den. Danmark har haft et par håndfulde uden at score.
21:34 Jon Dahl Tomasson er tæt på at nå først til en god aflevering fra Dennis Rommedahl ved baglinjen. Men Ungarns Vilmos Vanczák får hovedet på bolden før den danske anfører.
21:33 Et minut tillægstid i første halvleg.
21:31 Publikum synger "Larsen på banen", og den lange angriber smiler mens han varmer op. 10 mål i foreløbig ni VM-kvalifikationskampe er han noteret for. Landsholdet har brug for ham nu.
21:29 Søren Larsen varmer op. Han kunne godt tænkes at skulle ind straks efter pausen. Der er fire minutter til pause.
21:23 
21:21 Morten Olsen pifter af sine spillere og dirigerer dem hurtigere frem ad banen i opspillet fra eget mål.
21:16 Det ene danske angreb efter det andet ruller frem mod ungarerne, som til gengæld ikke har haft meget offensivt at byde på i kampens første 30 minutter. Meget skal ændre sig, hvis Ungarn skal ændre på, at Danmark er ubesejret på hjemmebane i VM-kvalifikationen siden 1981 - i 32 hjemmekampe!
21:12 Godt dansk angreb med mange stationer ender med god aflevering fra Thomas Enevoldsen til Michael Jakobsen, som dog sparker forbi.
21:09 Nicklas Bendtner har fået frispark et par meter udenfor straffesparksfeltet. Michael Jakobsen sparker direkte og målmand Babos bokser til hjørne.
21:06 Det ligner en indøvet detalje på frispark, da Thomas Enevoldsen sparker frisparket til venstre i straffesparksfeltet, hvor Anders Møller Christensen header på mål, men målmand Gabor Babos klarer. Ungarn er kommet mere med de sidste 10 minutter.
20:55 Ny chance til Danmark. Jacob Poulsen sparker fra kanten af feltet, men lige forbi. Godt spark ellers af manden, der scorede målet mod Sverige i lørdags.
20:54 To store chancer til Danmark. Jon Dahl finder perfekt Nicklas Bendtner i feltet, men han får ikke ordentligt ram på bolden. Returen ender hos debutanten Thomas Enevloldsen, som forsøger at placere bolden, men skyder forbi mål.
20:51 Målmand Thomas Sørensen i første boldberøring. Anders Møller Christensen spiller bolden tilbage til ham. Danmark spiller helt i rødt, Ungarn helt i hvidt. Danmark har fået en god indledning på kampen.
20:49 Chance til Danmark. Dennis Rommedahl sender en god aflevering afsted til Jon Dahl Tomasson, men den danske anfører kommer lige præcis for sent. Der er ikke spillet et minut.
20:48 Danmark har givet bolden op. Danmarks VM-kvalifikationskamp nr. 100 er i gang.
20:44 De to hold har mødt hinanden 14 gange før. Ungarn har vundet syv, Danmark fire.
20:42 De to hold kommer på banen og stiller op til nationalmelodier.
undefined
Thomas Sørensen.
William Kvist, Jim Larsen, Daniel Jensen, Jesper Bech, Stephan Andersen, Michael Silberbauer, Søren Larsen.
Simon Kjær og Martin Jørgensen (testet før kampstart - knæproblemer), Johan Absalonsen, Morten "Duncan" Rasmussen og Kim Christensen kommer ikke i betragtning til kampen.
Michael Rasmussen fortsætter jagten på en kontrakt med et større europæisk hold på de mexicanske landeveje. Den danske cykelrytter deltager således på lørdag i et mindre gadeløb ved navn Criterium Cancun Viva Mexico 2009, skriver feltet.dk.
Ud over Michael Rasmussen, der dette efterår er vendt tilbage efter at have udstået en karantæne på to år for at have forbrudt sig mod dopingreglementet, består feltet af en række store navne. Både den dobbelte Tour de France-vinder Alberto Contador fra Astana, vinderen af Vuelta a España, Alejandro Valverde, og den tredobbelte verdensmester Oscar Freire stiller til start.
Som hidtil dette efterår kører Michael Rasmussen for det lille mexicanske hold Tecos Trek de la Universidad Autónoma de Guadalajara.
Publikum i Hamburg var mildt sagt ikke begejstrede, da de onsdag aften blev vidner til, at det tyske landshold på hjemmebane med en meget sen scoring af Lukas Podolski kun fik 1-1 mod Finland.
Selv om Tyskland allerede inden kampen var sikre på at komme til VM, så formildede det ikke de 51.000 tilskuere, der valgte at pifte deres egne ud af stadion.
Også Rusland, der før onsdagens kampe var sikker på at slutte nummer to, skuffede. Holdet fik kun 1-1 ude mod Aserbajdsjan.
ExternalContent
Danmarks fodboldlandshold tabte den eneste kamp, holdet kunne tillade sig at tabe i VM-kvalifikationen. Efter en god første halvleg, lykkedes intet i anden halvleg mod et ungarsk hold, som pakkede sig sammen.
Der var ikke spillet et minut, da Jon Dahl Tomasson fik muligheden for at bringe Danmark foran 1-0 foran 37.000 tilskuere i Parken. Men det lykkedes ikke, og den chance blev symbolsk for Danmarks sidste VM-kvalifikationskamp i denne omgang:
En del af opspillet så fint ud, men spillerne kom lige akkurat for sent til den sidste aflevering. Jon Dahl har flere chancer for at tangere Poul "Tist" Nielsens scoringsrekord med 52 mål på landsholdet, men den rekord, som mange har talt så meget om i halv-andet år, blev heller ikke til noget på denne kolde efterårsdag i Parken.
Også Nicklas Bendtner fik et par muligheder, men både manglende skarphed, og en velplaceret ungarsk målmand ved navn Gábor Babos var i vejen.
Det samme var Lars Jacobsen, da Anders Møller Christensen ville afværge en ungarsk kontra efter knapt en halv time i første halvleg. OB-forsvareren fik sendt bolden væk, men han faldt i skudøjeblikket, og da bolden samtidig ramte Lars Jacobsen, fik Un-garns Ákos Buzsáky en gratis chance, som han udnyttede flot.
Scoringen gjorde, at ungarerne trak sig tilbage, og der var længere og længere imel-lem de danske muligheder.
Lige som debutanten Thomas Enevoldsen, som blev erstattet af Søren Larsen i pausen, blev både Jon Dahl Tomasson og Dennis Rommedahl skiftet ud undervejs. Men selv om der kom yngre kræfter ind i stedet for den gamle garde, blev der ikke skabt synderligt meget mere energi. Lige bortset fra et godt spark fra Michael Silberbauer kort før slutfløjt.
Med nederlaget ryger tre milepæle for Danmarks fodboldlandshold. Danmark var ubesejret i de seneste 14 VM-kvalifikationskampe. Danmark var ubesejret i 32 VM-kvalifikationskampe på hjemmebane - seneste nederlag var mod Jugoslavien i 1981. Endelig stoppede også en stime på 24 VM-kvalifikationskampe på hjemmebane, hvor Danmark havde scoret. Sidst Danmark ikke scorede i en VM-kvalkamp på hjemmebane var mod Irland i 1992. En scoring i dag havde givet europarekord, for Danmark delte rekorden med Spanien.
Trods nederlaget vandt Danmark sin kvalifikationspulje og er klar til VM-slutrunden i Sydafrika næste år. Portugal, som besejrede Malta 4-0 er klar til playoff-kampe om en VM-billet. Sverige, som vandt 4-1 over Albanien blev nummer tre i gruppen.
ExternalContent
Det schweiziske fodboldlandshold er klar til holdets anden VM-turnering på stribe.
Onsdag aften behøvede schweizerne bare ét point for at sikre sig førstepladsen i gruppe 2.
Og ét point var lige nøjagtigt, hvad holdet hentede i hjemmekampen mod Israel. Det blev en kamp præget af 10 gule kort, hvoraf det ene blev vekslet til et rødt for israelernes Avihay Yadin med en halv time igen af kampen.
Det er niende gang, at Schweiz deltager i et VM, men kun tredje gang i nyere tid, hvor holdet har været med i 1994, 2006 og nu altså 2010.
Andenpladsen i gruppe 2 tager Grækenland sig af. De tidligere europamestre vandt hjemme en forventet sejr over Luxembourg med 2-1.  
ExternalContent
Den svenske træner Sven-Göran Eriksson har ifølge den engelske avis The Times afvist tilnærmelser fra det nordkoreanske fodboldforbund.
Sven-Göran Eriksson, der i øjeblikket er sportsdirektør i Notts County i den fjerdebedste engelske række, overvejede ellers tilbuddet om at blive træner for det politisk berygtede asiatiske land ved næste års VM-slutrunde i Sydafrika.
- Han blev spurgt, men sagde nej, siger en unavngiven kilde, der skulle have talt med svenskeren tirsdag aften, til The Times.
På trods af den første VM-kvalifikation i 44 år er Nordkoreas træner, Kim Jong-hun kritiseret i hjemlandet. Holdet scorede beskedne syv mål i otte kvalifikationskampe.
Senere på ugen rejser Sven-Göran Eriksson til Asien - ikke for at snakke trænerfremtid - men for at promovere sit hold Notts County i fjernøsten.
I forvejen er Sven-Göran Eriksson en berejst herre med fortid i italienske Lazio og som landstræner for England og Mexicos landshold.
Det bliver en speciel dag for Brian "The Beast" Jensen, når hans klub Burnley på søndag møder Blackburn i den engelske Premier League.
For ikke nok med, at opgøret er et rigtigt nordengelsk lokalderby, så kan det danske bæst også fejres som dobbeltjubilar.
Således bliver det Brian Jensens kamp nummer 250 for Burnley og nummer 300 i engelsk fodbold.
- Jeg tæller ikke hver enkelt kamp, men da jeg blev fortalt, at det vil blive 250 kampe for Burnley og 300 kampe i England, blev jeg beæret, siger Brian Jensen til Burnleys hjemmeside.
- Jeg vil bare fortsætte og se, om jeg kan få mange flere kampe og måske komme i nærheden af de 500 kampe, siger bæstet, der tidligere har spillet i West Bromwich Albion.
Brian "The Beast" Jensen har været på Burnleys lønningsliste i seks år og er dermed den nuværende spiller, som har været længst tid i klubben.
Målmanden er startet på banen i 246 af sine hidtidige 249 optrædener for Burnley.
Det er strengt forbudt at vifte med langemand.
Det har den australske fodboldspiller Joel Griffiths måtte sande, efter at han er blevet idømt en karantæne på syv spilledage.
Griffiths var blevet skiftet ud, da hans klub Beijing Guoan udlignede i overtiden af en kamp i den kinesiske Super League. 
Den australske midtbanespiller stormede herefter ind på banen og skulle eftersigende have viftet provokerende med sin midterste finger. Det meddeler det kinesiske fodboldforbund. 
30-årige Joel Griffiths benægter dog anklagerne og planlægger at appellere karantænen. Han påstår, at karantænen er baseret på uklare billeder af episoden.
- Jeg vil stensikkert appellere,  og hvis det mislykkes, bliver jeg nødt til at gå til FIFA. Jeg tror på, at de vil kigge nøje på, om de billeder kan bevise, hvad jeg gjorde, siger Griffiths ifølge sina.com.
- Mit liv er fuldstændig ødelagt. Det er alt sammen på grund af det kinesiske fodboldforbund, siger han.
Ifølge Griffiths fejrede han blot scoringen med sine holdkammerater.
